<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 11</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<h2>Khandaka 11 <span class="minor">(Culavagga 1)</span> - Disciplinary Transactions</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->
<p class="namo">
<span class="parno">1</span>
<a class="ms" id="p_4v_1"></a>
namo tassa bhagavato arahato sammāsambuddhassa.</p>

<p>
<span class="parno">2</span>
<a class="ms" id="p_4v_2"></a>
<a class="msdiv" id="msdiv1"></a>
tena samayena buddho bhagavā sāvatthiyaṃ viharati jetavane anāthapiṇḍikassa
ārāme. tena kho pana samayena paṇḍukalohitakā bhikkhū attanā bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā, yepi caññe
bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā te upasankamitvā evaṃ vadanti—  "mā kho tumhe, āyasmanto, eso
ajesi. balavābalavaṃ paṭimantetha. tumhe tena paṇḍitatarā ca byattatarā ca
bahussutatarā ca alamattatarā ca. mā cassa bhāyittha. mayampi tumhākaṃ pakkhā
bhavissāmā"ti. tena anuppannāni ceva bhaṇḍanāni uppajjanti uppannāni ca
bhaṇḍanāni bhiyyobhāvāya vepullāya saṃvattanti. ye te bhikkhū appicchā … pe …   te
ujjhāyanti khiyyanti vipācenti—  "kathañhi nāma paṇḍukalohitakā bhikkhū attanā
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā,
yepi caññe bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā te upasankamitvā evaṃ vakkhanti—  ‘mā kho tumhe, āyasmanto,
eso ajesi. balavābalavaṃ paṭimantetha. tumhe tena paṇḍitatarā ca byattatarā ca
bahussutatarā ca alamattatarā ca. mā cassa bhāyittha. mayampi tumhākaṃ pakkhā
bhavissāmā’ti. tena anuppannāni ceva bhaṇḍanāni uppajjanti uppannāni ca
bhaṇḍanāni bhiyyobhāvāya vepullāya saṃvattantī"ti.</p>

<p>
<span class="parno">3</span>
<a class="ms" id="p_4v_3"></a>
<a class="msdiv" id="msdiv2"></a>
atha kho te bhikkhū bhagavato etamatthaṃ ārocesuṃ. atha kho bhagavā etasmiṃ
nidāne etasmiṃ pakaraṇe bhikkhusaṇghaṃ sannipātāpetvā bhikkhū paṭipucchi—
"saccaṃ kira, bhikkhave, paṇḍukalohitakā bhikkhū attanā bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā, yepi caññe
bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā te upasankamitvā evaṃ vadanti—  ‘mā kho tumhe, āyasmanto, eso
ajesi. balavābalavaṃ paṭimantetha. tumhe tena paṇḍitatarā ca byattatarā ca
bahussutatarā ca alamattatarā ca. mā cassa bhāyittha. mayampi tumhākaṃ pakkhā
bhavissāmā’ti. tena anuppannāni ceva bhaṇḍanāni uppajjanti, uppannāni ca
bhaṇḍanāni bhiyyobhāvāya vepullāya saṃvattantī"ti? "saccaṃ, bhagavā"ti.
vigarahi buddho bhagavā—  "ananucchavikaṃ, bhikkhave, tesaṃ moghapurisānaṃ
ananulomikaṃ appatirūpaṃ assāmaṇakaṃ akappiyaṃ akaraṇīyaṃ. kathañhi nāma te,
bhikkhave, moghapurisā attanā bhaṇḍanakārakā … pe …   saṇghe adhikaraṇakārakā, yepi
caññe bhikkhū bhaṇḍanakārakā … pe …   saṇghe adhikaraṇakārakā te upasankamitvā
evaṃ vakkhanti—  ‘mā kho tumhe, āyasmanto, eso ajesi. balavābalavaṃ
paṭimantetha. tumhe tena paṇḍitatarā ca byattatarā ca bahussutatarā ca
alamattatarā ca. mā cassa bhāyittha. mayampi tumhākaṃ pakkhā bhavissāmā’ti?
tena anuppannāni ceva bhaṇḍanāni uppajjanti, uppannāni ca bhaṇḍanāni
bhiyyobhāvāya vepullāya saṃvattanti. netaṃ, bhikkhave, appasannānaṃ vā pasādāya
pasannānaṃ vā bhiyyobhāvāya. atha khvetaṃ, bhikkhave, appasannānañceva
appasādāya pasannānañca ekaccānaṃ aññathattāyā"ti.</p>

<p>
<span class="parno">4</span>
<a class="ms" id="p_4v_4"></a>
atha kho bhagavā te bhikkhū anekapariyāyena vigarahitvā dubbharatāya
dupposatāya mahicchatāya asantuṭṭhitāya sangaṇikāya kosajjassa avaṇṇaṃ bhāsitvā
anekapariyāyena subharatāya suposatāya appicchassa santuṭṭhassa sallekhassa
dhutassa pāsādikassa apacayassa vīriyārambhassa vaṇṇaṃ bhāsitvā bhikkhūnaṃ
tadanucchavikaṃ tadanulomikaṃ dhammiṃ kathaṃ katvā bhikkhū āmantesi—  "tena hi,
bhikkhave, saṇgho paṇḍukalohitakānaṃ bhikkhūnaṃ tajjanīyakammaṃ karotu. evañca
pana, bhikkhave, kātabbaṃ. paṭhamaṃ paṇḍukalohitakā bhikkhū codetabbā, codetvā
sāretabbā, sāretvā āpattiṃ āropetabbā, āpattiṃ āropetvā byattena bhikkhunā
paṭibalena saṇgho ñāpetabbo—</p>
<hr>

<p>
<span class="parno">5</span>
<a class="ms" id="p_4v_5"></a>
<a class="msdiv" id="msdiv3"></a>
"mā kho tumhe, āyasmanto, eso ajesi. balavābalavaṃ paṭimantetha. tumhe tena
paṇḍitatarā ca byattatarā ca bahussutatarā ca alamattatarā ca. mā cassa
bhāyittha. mayampi tumhākaṃ pakkhā bhavissāmā"ti. tena anuppannāni ceva
bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya
saṃvattanti. yadi saṇghassa pattakallaṃ, saṇgho paṇḍukalohitakānaṃ bhikkhūnaṃ
tajjanīyakammaṃ kareyya. esā ñatti.
‘suṇātu me, bhante, saṇgho. ime paṇḍukalohitakā bhikkhū attanā bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā, yepi caññe
bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā te upasankamitvā evaṃ vadanti—</p>

<p>
<span class="parno">6</span>
<a class="ms" id="p_4v_6"></a>
"mā kho tumhe, āyasmanto, eso ajesi. balavābalavaṃ paṭimantetha. tumhe tena
paṇḍitatarā ca byattatarā ca bahussutatarā ca alamattatarā ca. mā cassa
bhāyittha. mayampi tumhākaṃ pakkhā bhavissāmā"ti. tena anuppannāni ceva
bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya
saṃvattanti. saṇgho paṇḍukalohitakānaṃ bhikkhūnaṃ tajjanīyakammaṃ karoti.
yassāyasmato khamati paṇḍukalohitakānaṃ bhikkhūnaṃ tajjanīyassa kammassa
karaṇaṃ, so tuṇhassa; yassa nakkhamati, so bhāseyya.
suṇātu me, bhante, saṇgho. ime paṇḍukalohitakā bhikkhū attanā
bhaṇḍanakārakā … pe …   saṇghe adhikaraṇakārakā, yepi caññe bhikkhū
bhaṇḍanakārakā … pe …   saṇghe adhikaraṇakārakā te upasankamitvā evaṃ vadanti—</p>

<p>
<span class="parno">7</span>
<a class="ms" id="p_4v_7"></a>
"mā kho tumhe, āyasmanto, eso ajesi. balavābalavaṃ paṭimantetha. tumhe tena
paṇḍitatarā ca byattatarā ca bahussutatarā ca alamattatarā ca. mā cassa
bhāyittha. mayampi tumhākaṃ pakkhā bhavissāmā"ti. tena anuppannāni ceva
bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya
saṃvattanti. saṇgho paṇḍukalohitakānaṃ bhikkhūnaṃ tajjanīyakammaṃ karoti.
yassāyasmato khamati paṇḍukalohitakānaṃ bhikkhūnaṃ tajjanīyassa kammassa
karaṇaṃ, so tuṇhassa; yassa nakkhamati, so bhāseyya.
dutiyampi etamatthaṃ vadāmi—  suṇātu me, bhante, saṇgho. ime paṇḍukalohitakā
bhikkhū attanā bhaṇḍanakārakā … pe …   saṇghe adhikaraṇakārakā, yepi caññe bhikkhū
bhaṇḍanakārakā … pe …   saṇghe adhikaraṇakārakā te upasankamitvā evaṃ vadanti—</p>

<p>
<span class="parno">8</span>
<a class="ms" id="p_4v_8"></a>
"mā kho tumhe, āyasmanto, eso ajesi. balavābalavaṃ paṭimantetha. tumhe tena
paṇḍitatarā ca byattatarā ca bahussutatarā ca alamattatarā ca. mā cassa
bhāyittha. mayampi tumhākaṃ pakkhā bhavissāmā"ti. tena anuppannāni ceva
bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya
saṃvattanti. saṇgho paṇḍukalohitakānaṃ bhikkhūnaṃ tajjanīyakammaṃ karoti.
yassāyasmato khamati paṇḍukalohitakānaṃ bhikkhūnaṃ tajjanīyassa kammassa
karaṇaṃ, so tuṇhassa; yassa nakkhamati, so bhāseyya.
tatiyampi etamatthaṃ vadāmi—  suṇātu me, bhante, saṇgho. ime paṇḍukalohitakā
bhikkhū attanā bhaṇḍanakārakā … pe …   saṇghe adhikaraṇakārakā, yepi caññe bhikkhū
bhaṇḍanakārakā … pe …   saṇghe adhikaraṇakārakā te upasankamitvā evaṃ vadanti—</p>
<hr>

<p>
<span class="parno">9</span>
<a class="ms" id="p_4v_9"></a>
kataṃ saṇghena paṇḍukalohitakānaṃ bhikkhūnaṃ tajjanīyakammaṃ. khamati
saṇghassa, tasmā tuṇhī, evametaṃ dhārayāmī’"ti.</p>
<h3>1.1 adhammakammadvādasaka</h3>

<p>
<span class="parno">10</span>
<a class="ms" id="p_4v_10"></a>
<a class="msdiv" id="msdiv4"></a>
"tīhi, bhikkhave, angehi samannāgataṃ tajjanīyakammaṃ adhammakammañca hoti,
avinayakammañca, duvūpasantañca. asammukhā kataṃ hoti, appaṭipucchā kataṃ hoti,
appaṭiññāya kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (1)</p>

<p>
<span class="parno">11</span>
<a class="ms" id="p_4v_11"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. anāpattiyā kataṃ hoti, adesanāgāminiyā
āpattiyā kataṃ hoti, desitāya āpattiyā kataṃ hoti—  imehi kho, bhikkhave,
tīhangehi samannāgataṃ tajjanīyakammaṃ adhammakammañca hoti, avinayakammañca,
duvūpasantañca. (2)</p>

<p>
<span class="parno">12</span>
<a class="ms" id="p_4v_12"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. acodetvā kataṃ hoti, asāretvā kataṃ
hoti, āpattiṃ anāropetvā kataṃ hoti—  imehi kho, bhikkhave, tīhangehi
samannāgataṃ tajjanīyakammaṃ adhammakammañca hoti, avinayakammañca,
duvūpasantañca. (3)</p>

<p>
<span class="parno">13</span>
<a class="ms" id="p_4v_13"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. asammukhā kataṃ hoti, adhammena kataṃ
hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (4)</p>

<p>
<span class="parno">14</span>
<a class="ms" id="p_4v_14"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. appaṭipucchā kataṃ hoti, adhammena kataṃ
hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (5)</p>

<p>
<span class="parno">15</span>
<a class="ms" id="p_4v_15"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. appaṭiññāya kataṃ hoti, adhammena kataṃ
hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (6)</p>

<p>
<span class="parno">16</span>
<a class="ms" id="p_4v_16"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. anāpattiyā kataṃ hoti, adhammena kataṃ
hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (7)</p>

<p>
<span class="parno">17</span>
<a class="ms" id="p_4v_17"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. adesanāgāminiyā āpattiyā kataṃ hoti,
adhammena kataṃ hoti, vaggena kataṃ hoti—  imehi kho, bhikkhave, tīhangehi
samannāgataṃ tajjanīyakammaṃ adhammakammañca hoti, avinayakammañca,
duvūpasantañca. (8)</p>

<p>
<span class="parno">18</span>
<a class="ms" id="p_4v_18"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. desitāya āpattiyā kataṃ hoti, adhammena
kataṃ hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (9)</p>

<p>
<span class="parno">19</span>
<a class="ms" id="p_4v_19"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. acodetvā kataṃ hoti, adhammena kataṃ
hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (10)</p>

<p>
<span class="parno">20</span>
<a class="ms" id="p_4v_20"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. asāretvā kataṃ hoti, adhammena kataṃ
hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (11)</p>

<p>
<span class="parno">21</span>
<a class="ms" id="p_4v_21"></a>
aparehipi, bhikkhave, tīhangehi samannāgataṃ tajjanīyakammaṃ adhammakammañca
hoti, avinayakammañca, duvūpasantañca. āpattiṃ anāropetvā kataṃ hoti, adhammena
kataṃ hoti, vaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ adhammakammañca hoti, avinayakammañca, duvūpasantañca. (12)</p>
<hr>
<p class="endsutta">
<span class="parno">22</span>
<a class="ms" id="p_4v_22"></a>
adhammakammadvādasakaṃ niṭṭhitaṃ.</p>
<h3>1.2 dhammakammadvādasaka</h3>

<p>
<span class="parno">23</span>
<a class="ms" id="p_4v_23"></a>
<a class="msdiv" id="msdiv5"></a>
tīhi, bhikkhave, angehi samannāgataṃ tajjanīyakammaṃ dhammakammañca hoti,
vinayakammañca, suvūpasantañca. sammukhā kataṃ hoti, paṭipucchā kataṃ hoti,
paṭiññāya kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (1)</p>

<p>
<span class="parno">24</span>
<a class="ms" id="p_4v_24"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. āpattiyā kataṃ hoti, desanāgāminiyā
āpattiyā kataṃ hoti, adesitāya āpattiyā kataṃ hoti—  imehi kho, bhikkhave,
tīhangehi samannāgataṃ tajjanīyakammaṃ dhammakammañca hoti, vinayakammañca,
suvūpasantañca. (2)</p>

<p>
<span class="parno">25</span>
<a class="ms" id="p_4v_25"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. codetvā kataṃ hoti, sāretvā kataṃ hoti,
āpattiṃ āropetvā kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (3)</p>

<p>
<span class="parno">26</span>
<a class="ms" id="p_4v_26"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. sammukhā kataṃ hoti, dhammena kataṃ hoti,
samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (4)</p>

<p>
<span class="parno">27</span>
<a class="ms" id="p_4v_27"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. paṭipucchā kataṃ hoti, dhammena kataṃ
hoti, samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (5)</p>

<p>
<span class="parno">28</span>
<a class="ms" id="p_4v_28"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. paṭiññāya kataṃ hoti, dhammena kataṃ
hoti, samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (6)</p>

<p>
<span class="parno">29</span>
<a class="ms" id="p_4v_29"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. āpattiyā kataṃ hoti, dhammena kataṃ hoti,
samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (7)</p>

<p>
<span class="parno">30</span>
<a class="ms" id="p_4v_30"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. desanāgāminiyā āpattiyā kataṃ hoti,
dhammena kataṃ hoti, samaggena kataṃ hoti—  imehi kho, bhikkhave, tīhangehi
samannāgataṃ tajjanīyakammaṃ dhammakammañca hoti, vinayakammañca,
suvūpasantañca. (8)</p>

<p>
<span class="parno">31</span>
<a class="ms" id="p_4v_31"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. adesitāya āpattiyā kataṃ hoti, dhammena
kataṃ hoti, samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (9)</p>

<p>
<span class="parno">32</span>
<a class="ms" id="p_4v_32"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. codetvā kataṃ hoti, dhammena kataṃ hoti,
samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (10)</p>

<p>
<span class="parno">33</span>
<a class="ms" id="p_4v_33"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. sāretvā kataṃ hoti, dhammena kataṃ hoti,
samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (11)</p>

<p>
<span class="parno">34</span>
<a class="ms" id="p_4v_34"></a>
aparehipi, bhikkhave, tīhangehi samannāgataṃ tajjanīyakammaṃ dhammakammañca
hoti, vinayakammañca, suvūpasantañca. āpattiṃ āropetvā kataṃ hoti, dhammena
kataṃ hoti, samaggena kataṃ hoti—  imehi kho, bhikkhave, tīhangehi samannāgataṃ
tajjanīyakammaṃ dhammakammañca hoti, vinayakammañca, suvūpasantañca. (12)</p>
<hr>
<p class="endsutta">
<span class="parno">35</span>
<a class="ms" id="p_4v_35"></a>
dhammakammadvādasakaṃ niṭṭhitaṃ.</p>
<h3>1.3 ākankhamānachakka</h3>

<p>
<span class="parno">36</span>
<a class="ms" id="p_4v_36"></a>
<a class="msdiv" id="msdiv6"></a>
tīhi, bhikkhave, angehi samannāgatassa bhikkhuno, ākankhamāno saṇgho,
tajjanīyakammaṃ kareyya. bhaṇḍanakārako hoti kalahakārako vivādakārako
bhassakārako saṇghe adhikaraṇakārako; bālo hoti abyatto āpattibahulo anapadāno;
gihisaṃsaṭṭho viharati ananulomikehi gihisaṃsaggehi—  imehi kho, bhikkhave,
tīhangehi samannāgatassa bhikkhuno, ākankhamāno saṇgho, tajjanīyakammaṃ
kareyya. (1)</p>

<p>
<span class="parno">37</span>
<a class="ms" id="p_4v_37"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
tajjanīyakammaṃ kareyya. adhisīle sīlavipanno hoti, ajjhācāre ācāravipanno
hoti, atidiṭṭhiyā diṭṭhivipanno hoti—  imehi kho, bhikkhave, tīhangehi
samannāgatassa bhikkhuno, ākankhamāno saṇgho, tajjanīyakammaṃ kareyya. (2)</p>

<p>
<span class="parno">38</span>
<a class="ms" id="p_4v_38"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
tajjanīyakammaṃ kareyya. buddhassa avaṇṇaṃ bhāsati, dhammassa avaṇṇaṃ bhāsati,
saṇghassa avaṇṇaṃ bhāsati—  imehi kho, bhikkhave, tīhangehi samannāgatassa
bhikkhuno, ākankhamāno saṇgho, tajjanīyakammaṃ kareyya. (3)</p>

<p>
<span class="parno">39</span>
<a class="ms" id="p_4v_39"></a>
tiṇṇaṃ, bhikkhave, bhikkhūnaṃ, ākankhamāno saṇgho, tajjanīyakammaṃ kareyya. eko
bhaṇḍanakārako hoti kalahakārako vivādakārako bhassakārako saṇghe
adhikaraṇakārako; eko bālo hoti abyatto āpattibahulo anapadāno; eko
gihisaṃsaṭṭho viharati ananulomikehi gihisaṃsaggehi—  imesaṃ kho, bhikkhave,
tiṇṇaṃ bhikkhūnaṃ, ākankhamāno saṇgho, tajjanīyakammaṃ kareyya. (4)</p>

<p>
<span class="parno">40</span>
<a class="ms" id="p_4v_40"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, tajjanīyakammaṃ
kareyya. eko adhisīle sīlavipanno hoti, eko ajjhācāre ācāravipanno hoti, eko
atidiṭṭhiyā diṭṭhivipanno hoti—  imesaṃ kho, bhikkhave, tiṇṇaṃ bhikkhūnaṃ,
ākankhamāno saṇgho, tajjanīyakammaṃ kareyya. (5)</p>

<p>
<span class="parno">41</span>
<a class="ms" id="p_4v_41"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, tajjanīyakammaṃ
kareyya. eko buddhassa avaṇṇaṃ bhāsati, eko dhammassa avaṇṇaṃ bhāsati, eko
saṇghassa avaṇṇaṃ bhāsati—  imesaṃ kho, bhikkhave, tiṇṇaṃ bhikkhūnaṃ,
ākankhamāno saṇgho, tajjanīyakammaṃ kareyya. (6)</p>
<hr>
<p class="endsutta">
<span class="parno">42</span>
<a class="ms" id="p_4v_42"></a>
ākankhamānachakkaṃ niṭṭhitaṃ.</p>
<h3>1.4 aṭṭhārasavatta</h3>

<p>
<span class="parno">43</span>
<a class="ms" id="p_4v_43"></a>
<a class="msdiv" id="msdiv7"></a>
tajjanīyakammakatena, bhikkhave, bhikkhunā sammā vattitabbaṃ. tatrāyaṃ
sammāvattanā—  na upasampādetabbaṃ, na nissayo dātabbo, na sāmaṇero
upaṭṭhāpetabbo, na bhikkhunovādakasammuti sāditabbā, sammatenapi bhikkhuniyo na
ovaditabbā. yāya āpattiyā saṇghena tajjanīyakammaṃ kataṃ hoti sā āpatti na
āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ,
kammikā na garahitabbā. na pakatattassa bhikkhuno uposatho ṭhapetabbo, na
pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na
okāso kāretabbo, na codetabbo, na sāretabbo, na bhikkhūhi sampayojetabban"ti.</p>
<p class="endsutta">
<span class="parno">44</span>
<a class="ms" id="p_4v_44"></a>
tajjanīyakamme aṭṭhārasavattaṃ niṭṭhitaṃ.</p>
<h3>1.5 nappaṭippassambhetabbaaṭṭhārasaka</h3>

<p>
<span class="parno">45</span>
<a class="ms" id="p_4v_45"></a>
<a class="msdiv" id="msdiv8"></a>
atha kho saṇgho paṇḍukalohitakānaṃ bhikkhūnaṃ tajjanīyakammaṃ akāsi. te
saṇghena tajjanīyakammakatā sammā vattanti, lomaṃ pātenti, netthāraṃ vattanti,
bhikkhū upasankamitvā evaṃ vadanti—  "mayaṃ, āvuso, saṇghena tajjanīyakammakatā
sammā vattāma, lomaṃ pātema, netthāraṃ vattāma, kathaṃ nu kho amhehi
paṭipajjitabban"ti? bhikkhū bhagavato etamatthaṃ ārocesuṃ … pe …  . "tena hi,
bhikkhave, saṇgho paṇḍukalohitakānaṃ bhikkhūnaṃ tajjanīyakammaṃ
paṭippassambhetu.</p>

<p>
<span class="parno">46</span>
<a class="ms" id="p_4v_46"></a>
pañcahi, bhikkhave, angehi samannāgatassa bhikkhuno tajjanīyakammaṃ
nappaṭippassambhetabbaṃ. upasampādeti, nissayaṃ deti, sāmaṇeraṃ upaṭṭhāpeti,
bhikkhunovādakasammutiṃ sādiyati, sammatopi bhikkhuniyo ovadati—  imehi kho,
bhikkhave, pañcahangehi samannāgatassa bhikkhuno tajjanīyakammaṃ
nappaṭippassambhetabbaṃ.</p>

<p>
<span class="parno">47</span>
<a class="ms" id="p_4v_47"></a>
aparehipi, bhikkhave, pañcahangehi samannāgatassa bhikkhuno tajjanīyakammaṃ
nappaṭippassambhetabbaṃ. yāya āpattiyā saṇghena tajjanīyakammaṃ kataṃ hoti taṃ
āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati,
kammike garahati—  imehi kho, bhikkhave, pañcahangehi samannāgatassa bhikkhuno
tajjanīyakammaṃ nappaṭippassambhetabbaṃ.</p>

<p>
<span class="parno">48</span>
<a class="ms" id="p_4v_48"></a>
aṭṭhahi, bhikkhave, angehi samannāgatassa bhikkhuno tajjanīyakammaṃ
nappaṭippassambhetabbaṃ. pakatattassa bhikkhuno uposathaṃ ṭhapeti, pavāraṇaṃ
ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti,
sāreti, bhikkhūhi sampayojeti—  imehi kho, bhikkhave, aṭṭhahangehi
samannāgatassa bhikkhuno tajjanīyakammaṃ nappaṭippassambhetabbaṃ.</p>
<p class="endsutta">
<span class="parno">49</span>
<a class="ms" id="p_4v_49"></a>
nappaṭippassambhetabbaaṭṭhārasakaṃ niṭṭhitaṃ.</p>
<h3>1.6 paṭippassambhetabbaaṭṭhārasaka</h3>

<p>
<span class="parno">50</span>
<a class="ms" id="p_4v_50"></a>
<a class="msdiv" id="msdiv9"></a>
pañcahi, bhikkhave, angehi samannāgatassa bhikkhuno tajjanīyakammaṃ
paṭippassambhetabbaṃ. na upasampādeti, na nissayaṃ deti, na sāmaṇeraṃ
upaṭṭhāpeti, na bhikkhunovādakasammutiṃ sādiyati, sammatopi bhikkhuniyo na
ovadati—  imehi kho, bhikkhave, pañcahangehi samannāgatassa bhikkhuno
tajjanīyakammaṃ paṭippassambhetabbaṃ.</p>

<p>
<span class="parno">51</span>
<a class="ms" id="p_4v_51"></a>
aparehipi, bhikkhave, pañcahangehi samannāgatassa bhikkhuno tajjanīyakammaṃ
paṭippassambhetabbaṃ. yāya āpattiyā saṇghena tajjanīyakammaṃ kataṃ hoti taṃ
āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na
garahati, kammike na garahati—  imehi kho, bhikkhave, pañcahangehi
samannāgatassa bhikkhuno tajjanīyakammaṃ paṭippassambhetabbaṃ.</p>

<p>
<span class="parno">52</span>
<a class="ms" id="p_4v_52"></a>
aṭṭhahi, bhikkhave, angehi samannāgatassa bhikkhuno tajjanīyakammaṃ
paṭippassambhetabbaṃ. na pakatattassa bhikkhuno uposathaṃ ṭhapeti, na pavāraṇaṃ
ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na
codeti, na sāreti, na bhikkhūhi sampayojeti—  imehi kho, bhikkhave,
aṭṭhahangehi samannāgatassa bhikkhuno, tajjanīyakammaṃ paṭippassambhetabbaṃ.</p>
<p class="endsutta">
<span class="parno">53</span>
<a class="ms" id="p_4v_53"></a>
paṭippassambhetabbaaṭṭhārasakaṃ niṭṭhitaṃ.</p>
<hr>

<p>
<span class="parno">54</span>
<a class="ms" id="p_4v_54"></a>
<a class="msdiv" id="msdiv10"></a>
evañca pana, bhikkhave, paṭippassambhetabbaṃ. tehi, bhikkhave,
paṇḍukalohitakehi bhikkhūhi saṇghaṃ upasankamitvā ekaṃsaṃ uttarāsangaṃ karitvā
vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā
evamassa vacanīyo—  ‘mayaṃ, bhante, saṇghena tajjanīyakammakatā sammā vattāma,
lomaṃ pātema, netthāraṃ vattāma, tajjanīyassa kammassa paṭippassaddhiṃ
yācāmā’ti. dutiyampi yācitabbā. tatiyampi yācitabbā. byattena bhikkhunā
paṭibalena saṇgho ñāpetabbo—</p>

<p>
<span class="parno">55</span>
<a class="ms" id="p_4v_55"></a>
‘suṇātu me, bhante, saṇgho. ime paṇḍukalohitakā bhikkhū saṇghena
tajjanīyakammakatā sammā vattanti, lomaṃ pātenti, netthāraṃ vattanti,
tajjanīyassa kammassa paṭippassaddhiṃ yācanti. yadi saṇghassa pattakallaṃ,
saṇgho paṇḍukalohitakānaṃ bhikkhūnaṃ tajjanīyakammaṃ paṭippassambheyya. esā
ñatti.</p>
<hr>

<p>
<span class="parno">56</span>
<a class="ms" id="p_4v_56"></a>
suṇātu me, bhante, saṇgho. ime paṇḍukalohitakā bhikkhū saṇghena
tajjanīyakammakatā sammā vattanti, lomaṃ pātenti, netthāraṃ vattanti,
tajjanīyassa kammassa paṭippassaddhiṃ yācanti. saṇgho paṇḍukalohitakānaṃ
bhikkhūnaṃ tajjanīyakammaṃ paṭippassambheti. yassāyasmato khamati
paṇḍukalohitakānaṃ bhikkhūnaṃ tajjanīyassa kammassa paṭippassaddhi, so
tuṇhassa; yassa nakkhamati, so bhāseyya.</p>
<hr>

<p>
<span class="parno">57</span>
<a class="ms" id="p_4v_57"></a>
dutiyampi etamatthaṃ vadāmi—  suṇātu me, bhante, saṇgho. ime paṇḍukalohitakā
bhikkhū saṇghena tajjanīyakammakatā sammā vattanti, lomaṃ pātenti, netthāraṃ
vattanti, tajjanīyassa kammassa paṭippassaddhiṃ yācanti. saṇgho
paṇḍukalohitakānaṃ bhikkhūnaṃ tajjanīyakammaṃ paṭippassambheti. yassāyasmato
khamati paṇḍukalohitakānaṃ bhikkhūnaṃ tajjanīyassa kammassa paṭippassaddhi, so
tuṇhassa; yassa nakkhamati, so bhāseyya.</p>
<hr>

<p>
<span class="parno">58</span>
<a class="ms" id="p_4v_58"></a>
tatiyampi etamatthaṃ vadāmi—  suṇātu me, bhante, saṇgho. ime paṇḍukalohitakā
bhikkhū saṇghena tajjanīyakammakatā sammā vattanti, lomaṃ pātenti, netthāraṃ
vattanti, tajjanīyassa kammassa paṭippassaddhiṃ yācanti. saṇgho
paṇḍukalohitakānaṃ bhikkhūnaṃ tajjanīyakammaṃ paṭippassambheti. yassāyasmato
khamati paṇḍukalohitakānaṃ bhikkhūnaṃ tajjanīyassa kammassa paṭippassaddhi, so
tuṇhassa; yassa nakkhamati, so bhāseyya.</p>
<hr>

<p>
<span class="parno">59</span>
<a class="ms" id="p_4v_59"></a>
paṭippassaddhaṃ saṇghena paṇḍukalohitakānaṃ bhikkhūnaṃ tajjanīyakammaṃ. khamati
saṇghassa, tasmā tuṇhī, evametaṃ dhārayāmī’"ti.</p>
<p class="endsutta">
<span class="parno">60</span>
<a class="ms" id="p_4v_60"></a>
tajjanīyakammaṃ niṭṭhitaṃ paṭhamaṃ.</p>
<h3>2 niyassakamma</h3>

<p>
<span class="parno">61</span>
<a class="ms" id="p_4v_61"></a>
<a class="msdiv" id="msdiv11"></a>
tena kho pana samayena āyasmā seyyasako bālo hoti abyatto āpattibahulo
anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū
pakatā parivāsaṃ dentā mūlāya paṭikassantā mānattaṃ dentā abbhentā. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma āyasmā
seyyasako bālo bhavissati abyatto āpattibahulo anapadāno; gihisaṃsaṭṭho
viharissati ananulomikehi gihisaṃsaggehi; apissu bhikkhū pakatā parivāsaṃ dentā
mūlāya paṭikassantā mānattaṃ dentā abbhentā"ti. atha kho te bhikkhū bhagavato
etamatthaṃ ārocesuṃ.</p>
<hr>

<p>
<span class="parno">62</span>
<a class="ms" id="p_4v_62"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, seyyasako bhikkhu bālo abyatto
āpattibahulo anapadāno; gihisaṃsaṭṭho viharati ananulomikehi gihisaṃsaggehi;
apissu bhikkhū pakatā parivāsaṃ dentā mūlāya paṭikassantā mānattaṃ dentā
abbhentā"ti? "saccaṃ, bhagavā"ti. vigarahi buddho bhagavā—  "ananucchavikaṃ,
bhikkhave, tassa moghapurisassa ananulomikaṃ appatirūpaṃ assāmaṇakaṃ akappiyaṃ
akaraṇīyaṃ. kathañhi nāma so, bhikkhave, moghapuriso bālo bhavissati abyatto
āpattibahulo anapadāno; gihisaṃsaṭṭho viharissati ananulomikehi gihisaṃsaggehi;
apissu bhikkhū pakatā parivāsaṃ dentā mūlāya paṭikassantā mānattaṃ dentā
abbhentā. netaṃ, bhikkhave, appasannānaṃ vā pasādāya … pe …   vigarahitvā … pe …
dhammiṃ kathaṃ katvā bhikkhū āmantesi—  "tena hi, bhikkhave, saṇgho
seyyasakassa bhikkhuno niyassakammaṃ karotu—  nissāya te vatthabbanti. evañca
pana, bhikkhave, kātabbaṃ. paṭhamaṃ seyyasako bhikkhu codetabbo, codetvā
sāretabbo, sāretvā āpattiṃ āropetabbo, āpattiṃ āropetvā byattena bhikkhunā
paṭibalena saṇgho ñāpetabbo—</p>

<p>
<span class="parno">63</span>
<a class="ms" id="p_4v_63"></a>
<a class="msdiv" id="msdiv12"></a>
‘suṇātu me, bhante, saṇgho. ayaṃ seyyasako bhikkhu bālo abyatto āpattibahulo
anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū
pakatā parivāsaṃ dentā mūlāya paṭikassantā mānattaṃ dentā abbhentā. yadi
saṇghassa pattakallaṃ, saṇgho seyyasakassa bhikkhuno niyassakammaṃ kareyya—
nissāya te vatthabbanti. esā ñatti.</p>

<p>
<span class="parno">64</span>
<a class="ms" id="p_4v_64"></a>
suṇātu me, bhante, saṇgho. ayaṃ seyyasako bhikkhu bālo abyatto āpattibahulo
anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū
pakatā parivāsaṃ dentā mūlāya paṭikassantā mānattaṃ dentā abbhentā. saṇgho
seyyasakassa bhikkhuno niyassakammaṃ karoti—  nissāya te vatthabbanti.
yassāyasmato khamati seyyasakassa bhikkhuno niyassassa kammassa karaṇaṃ—
nissāya te vatthabbanti, so tuṇhassa; yassa nakkhamati, so bhāseyya.</p>
<hr>

<p>
<span class="parno">65</span>
<a class="ms" id="p_4v_65"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ seyyasako bhikkhu bālo abyatto āpattibahulo anapadāno;
gihisaṃsaṭṭho viharati ananulomikehi gihisaṃsaggehi; apissu bhikkhū pakatā
parivāsaṃ dentā mūlāya paṭikassantā mānattaṃ dentā abbhentā. saṇgho
seyyasakassa bhikkhuno niyassakammaṃ karoti—  nissāya te vatthabbanti.
yassāyasmato khamati seyyasakassa bhikkhuno niyassassa kammassa karaṇaṃ—
nissāya te vatthabbanti, so tuṇhassa; yassa nakkhamati, so bhāseyya.</p>

<p>
<span class="parno">66</span>
<a class="ms" id="p_4v_66"></a>
kataṃ saṇghena seyyasakassa bhikkhuno niyassakammaṃ—  nissāya te vatthabbanti.
khamati saṇghassa, tasmā tuṇhī, evametaṃ dhārayāmī’"ti.</p>
<h3>2.1 adhammakammadvādasaka</h3>

<p>
<span class="parno">67</span>
<a class="ms" id="p_4v_67"></a>
<a class="msdiv" id="msdiv13"></a>
"tīhi, bhikkhave, angehi samannāgataṃ niyassakammaṃ adhammakammañca hoti,
avinayakammañca, duvūpasantañca. asammukhā kataṃ hoti, appaṭipucchā kataṃ hoti,
appaṭiññāya kataṃ hoti—  imehi kho, bhikkhave, tīhangehi samannāgataṃ
niyassakammaṃ adhammakammañca hoti, avinayakammañca, duvūpasantañca. (1)</p>

<p>
<span class="parno">68</span>
<a class="ms" id="p_4v_68"></a>
aparehipi, bhikkhave, tīhangehi samannāgataṃ niyassakammaṃ adhammakammañca
hoti, avinayakammañca, duvūpasantañca. anāpattiyā kataṃ hoti, adesanāgāminiyā
āpattiyā kataṃ hoti, desitāya āpattiyā kataṃ hoti—  imehi kho, bhikkhave,
tīhangehi samannāgataṃ niyassakammaṃ adhammakammañca hoti, avinayakammañca,
duvūpasantañca. (2)</p>

<p>
<span class="parno">69</span>
<a class="ms" id="p_4v_69"></a>
aparehipi, bhikkhave, tīhangehi samannāgataṃ niyassakammaṃ adhammakammañca
hoti, avinayakammañca, duvūpasantañca. acodetvā kataṃ hoti, asāretvā kataṃ
hoti, āpattiṃ anāropetvā kataṃ hoti—  imehi kho, bhikkhave, tīhangehi
samannāgataṃ niyassakammaṃ adhammakammañca hoti, avinayakammañca,
duvūpasantañca. (3)</p>

<p>
<span class="parno">70</span>
<a class="ms" id="p_4v_70"></a>
aparehipi, bhikkhave … pe …   asammukhā kataṃ hoti, adhammena kataṃ hoti, vaggena
kataṃ hoti—  imehi kho, bhikkhave … pe …  . (4)</p>

<p>
<span class="parno">71</span>
<a class="ms" id="p_4v_71"></a>
aparehipi, bhikkhave … pe …   appaṭipucchā kataṃ hoti, adhammena kataṃ hoti,
vaggena kataṃ hoti—  imehi kho, bhikkhave … pe …  . (5)</p>

<p>
<span class="parno">72</span>
<a class="ms" id="p_4v_72"></a>
aparehipi, bhikkhave … pe …   appaṭiññāya kataṃ hoti, adhammena kataṃ hoti, vaggena
kataṃ hoti—  imehi kho, bhikkhave … pe …  . (6)</p>

<p>
<span class="parno">73</span>
<a class="ms" id="p_4v_73"></a>
aparehipi, bhikkhave … pe …   anāpattiyā kataṃ hoti, adhammena kataṃ hoti, vaggena
kataṃ hoti—  imehi kho, bhikkhave … pe …  . (7)</p>

<p>
<span class="parno">74</span>
<a class="ms" id="p_4v_74"></a>
aparehipi, bhikkhave … pe …   adesanāgāminiyā āpattiyā kataṃ hoti, adhammena kataṃ
hoti, vaggena kataṃ hoti—  imehi kho, bhikkhave … pe …  . (8)</p>

<p>
<span class="parno">75</span>
<a class="ms" id="p_4v_75"></a>
aparehipi, bhikkhave … pe …   desitāya āpattiyā kataṃ hoti, adhammena kataṃ hoti,
vaggena kataṃ hoti—  imehi kho, bhikkhave … pe …  . (9)</p>

<p>
<span class="parno">76</span>
<a class="ms" id="p_4v_76"></a>
aparehipi, bhikkhave … pe …   acodetvā kataṃ hoti, adhammena kataṃ hoti, vaggena
kataṃ hoti—  imehi kho, bhikkhave … pe …  . (10)</p>

<p>
<span class="parno">77</span>
<a class="ms" id="p_4v_77"></a>
aparehipi, bhikkhave … pe …   asāretvā kataṃ hoti, adhammena kataṃ hoti, vaggena
kataṃ hoti—  imehi kho, bhikkhave … pe …  . (11)</p>

<p>
<span class="parno">78</span>
<a class="ms" id="p_4v_78"></a>
aparehipi, bhikkhave, tīhangehi samannāgataṃ niyassakammaṃ adhammakammañca
hoti, avinayakammañca, duvūpasantañca. āpattiṃ anāropetvā kataṃ hoti, adhammena
kataṃ hoti, vaggena kataṃ hoti—  imehi kho, bhikkhave, tīhangehi samannāgataṃ
niyassakammaṃ adhammakammañca hoti, avinayakammañca, duvūpasantañca. (12)</p>

<p class="endsutta">
<span class="parno">79</span>
<a class="ms" id="p_4v_79"></a>
adhammakammadvādasakaṃ niṭṭhitaṃ.</p>
<strong>2.2 dhammakammadvādasaka</strong>

<p>
<span class="parno">80</span>
<a class="ms" id="p_4v_80"></a>
<a class="msdiv" id="msdiv14"></a>
tīhi, bhikkhave, angehi samannāgataṃ niyassakammaṃ dhammakammañca hoti,
vinayakammañca, suvūpasantañca. sammukhā kataṃ hoti, paṭipucchā kataṃ hoti,
paṭiññāya kataṃ hoti—  imehi kho, bhikkhave, tīhangehi samannāgataṃ
niyassakammaṃ dhammakammañca hoti, vinayakammañca, suvūpasantañca. (1)</p>

<p>
<span class="parno">81</span>
<a class="ms" id="p_4v_81"></a>
aparehipi, bhikkhave, tīhangehi samannāgataṃ niyassakammaṃ dhammakammañca hoti,
vinayakammañca, suvūpasantañca. āpattiyā kataṃ hoti, desanāgāminiyā āpattiyā
kataṃ hoti, adesitāya āpattiyā kataṃ hoti—  imehi kho, bhikkhave, tīhangehi
samannāgataṃ niyassakammaṃ dhammakammañca hoti, vinayakammañca, suvūpasantañca.
(2)</p>

<p>
<span class="parno">82</span>
<a class="ms" id="p_4v_82"></a>
aparehipi, bhikkhave, tīhangehi samannāgataṃ niyassakammaṃ dhammakammañca hoti,
vinayakammañca, suvūpasantañca. codetvā kataṃ hoti, sāretvā kataṃ hoti,
āpattiṃ āropetvā kataṃ hoti—  imehi kho, bhikkhave, tīhangehi samannāgataṃ
niyassakammaṃ dhammakammañca hoti, vinayakammañca, suvūpasantañca. (3)</p>

<p>
<span class="parno">83</span>
<a class="ms" id="p_4v_83"></a>
aparehipi, bhikkhave … pe …   sammukhā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave … pe …  . (4)</p>

<p>
<span class="parno">84</span>
<a class="ms" id="p_4v_84"></a>
aparehipi, bhikkhave … pe …   paṭipucchā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave … pe …  . (5)</p>

<p>
<span class="parno">85</span>
<a class="ms" id="p_4v_85"></a>
aparehipi, bhikkhave … pe …   paṭiññāya kataṃ hoti, dhammena kataṃ hoti, samaggena
kataṃ hoti—  imehi kho, bhikkhave … pe …  . (6)</p>

<p>
<span class="parno">86</span>
<a class="ms" id="p_4v_86"></a>
aparehipi, bhikkhave … pe …   āpattiyā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave … pe …  . (7)</p>

<p>
<span class="parno">87</span>
<a class="ms" id="p_4v_87"></a>
aparehipi, bhikkhave … pe …   desanāgāminiyā āpattiyā kataṃ hoti, dhammena kataṃ
hoti, samaggena kataṃ hoti—  imehi kho, bhikkhave … pe …  . (8)</p>

<p>
<span class="parno">88</span>
<a class="ms" id="p_4v_88"></a>
aparehipi, bhikkhave … pe …   adesitāya āpattiyā kataṃ hoti, dhammena kataṃ hoti,
samaggena kataṃ hoti—  imehi kho, bhikkhave … pe …  . (9)</p>

<p>
<span class="parno">89</span>
<a class="ms" id="p_4v_89"></a>
aparehipi, bhikkhave … pe …   codetvā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave … pe …  . (10)</p>

<p>
<span class="parno">90</span>
<a class="ms" id="p_4v_90"></a>
aparehipi, bhikkhave … pe …   sāretvā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave … pe …  . (11)</p>

<p>
<span class="parno">91</span>
<a class="ms" id="p_4v_91"></a>
aparehipi, bhikkhave, tīhangehi samannāgataṃ niyassakammaṃ dhammakammañca hoti,
vinayakammañca, suvūpasantañca. āpattiṃ āropetvā kataṃ hoti, dhammena kataṃ
hoti, samaggena kataṃ hoti—  imehi kho, bhikkhave, tīhangehi samannāgataṃ
niyassakammaṃ dhammakammañca hoti, vinayakammañca, suvūpasantañca. (12)</p>
<p class="endsutta">
<span class="parno">92</span>
<a class="ms" id="p_4v_92"></a>
dhammakammadvādasakaṃ niṭṭhitaṃ.</p>
<strong>2.3 ākankhamānachakka</strong>

<p>
<span class="parno">93</span>
<a class="ms" id="p_4v_93"></a>
<a class="msdiv" id="msdiv15"></a>
tīhi, bhikkhave, angehi samannāgatassa bhikkhuno, ākankhamāno saṇgho,
niyassakammaṃ kareyya. bhaṇḍanakārako hoti kalahakārako vivādakārako
bhassakārako saṇghe adhikaraṇakārako; bālo hoti abyatto āpattibahulo anapadāno;
gihisaṃsaṭṭho viharati ananulomikehi gihisaṃsaggehi—  imehi kho, bhikkhave,
tīhangehi samannāgatassa bhikkhuno, ākankhamāno saṇgho, niyassakammaṃ kareyya.
(1)</p>

<p>
<span class="parno">94</span>
<a class="ms" id="p_4v_94"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
niyassakammaṃ kareyya. adhisīle sīlavipanno hoti, ajjhācāre ācāravipanno hoti,
atidiṭṭhiyā diṭṭhivipanno hoti—  imehi kho, bhikkhave, tīhangehi samannāgatassa
bhikkhuno, ākankhamāno saṇgho, niyassakammaṃ kareyya. (2)</p>

<p>
<span class="parno">95</span>
<a class="ms" id="p_4v_95"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
niyassakammaṃ kareyya. buddhassa avaṇṇaṃ bhāsati, dhammassa avaṇṇaṃ bhāsati,
saṇghassa avaṇṇaṃ bhāsati—  imehi kho, bhikkhave, tīhangehi samannāgatassa
bhikkhuno, ākankhamāno saṇgho, niyassakammaṃ kareyya. (3)</p>

<p>
<span class="parno">96</span>
<a class="ms" id="p_4v_96"></a>
tiṇṇaṃ, bhikkhave, bhikkhūnaṃ, ākankhamāno saṇgho, niyassakammaṃ kareyya. eko
bhaṇḍanakārako hoti kalahakārako vivādakārako bhassakārako saṇghe
adhikaraṇakārako; eko bālo hoti, abyatto āpattibahulo anapadāno; eko
gihisaṃsaṭṭho viharati ananulomikehi gihisaṃsaggehi—  imesaṃ kho, bhikkhave,
tiṇṇaṃ bhikkhūnaṃ, ākankhamāno saṇgho, niyassakammaṃ kareyya. (4)</p>

<p>
<span class="parno">97</span>
<a class="ms" id="p_4v_97"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, niyassakammaṃ
kareyya. eko adhisīle sīlavipanno hoti, eko ajjhācāre ācāravipanno hoti, eko
atidiṭṭhiyā diṭṭhivipanno hoti—  imesaṃ kho, bhikkhave, tiṇṇaṃ bhikkhūnaṃ,
ākankhamāno saṇgho, niyassakammaṃ kareyya. (5)</p>

<p>
<span class="parno">98</span>
<a class="ms" id="p_4v_98"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, niyassakammaṃ
kareyya. eko buddhassa avaṇṇaṃ bhāsati, eko dhammassa avaṇṇaṃ bhāsati, eko
saṇghassa avaṇṇaṃ bhāsati—  imesaṃ kho, bhikkhave, tiṇṇaṃ bhikkhūnaṃ,
ākankhamāno saṇgho, niyassakammaṃ kareyya. (6)</p>
<p class="endsutta">
<span class="parno">99</span>
<a class="ms" id="p_4v_99"></a>
ākankhamānachakkaṃ niṭṭhitaṃ.</p>
<strong>2.4 aṭṭhārasavatta</strong>

<p>
<span class="parno">100</span>
<a class="ms" id="p_4v_100"></a>
<a class="msdiv" id="msdiv16"></a>
niyassakammakatena, bhikkhave, bhikkhunā sammā vattitabbaṃ. tatrāyaṃ
sammāvattanā—  na upasampādetabbaṃ, na nissayo dātabbo, na sāmaṇero
upaṭṭhāpetabbo, na bhikkhunovādakasammuti sāditabbā, sammatenapi bhikkhuniyo na
ovaditabbā. yāya āpattiyā saṇghena niyassakammaṃ kataṃ hoti sā āpatti na
āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ,
kammikā na garahitabbā. na pakatattassa bhikkhuno uposatho ṭhapetabbo, na
pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na
okāso kārāpetabbo, na codetabbo, na sāretabbo, na bhikkhūhi sampayojetabban"ti.</p>
<hr>
<p class="endsutta">

<span class="parno">101</span>
<a class="ms" id="p_4v_101"></a>
niyassakamme aṭṭhārasavattaṃ niṭṭhitaṃ.</p>

<hr>

<p>
<span class="parno">102</span>
<a class="ms" id="p_4v_102"></a>
<a class="msdiv" id="msdiv17"></a>
atha kho saṇgho seyyasakassa bhikkhuno niyassakammaṃ akāsi—  nissāya te
vatthabbanti. so saṇghena niyassakammakato kalyāṇamitte sevamāno bhajamāno
payirupāsamāno uddisāpento paripucchanto bahussuto hoti, āgatāgamo dhammadharo
vinayadharo mātikādharo paṇḍito viyatto medhāvī lajjī kukkuccako sikkhākāmo.
sammā vattati, lomaṃ pāteti, netthāraṃ vattati, bhikkhū upasankamitvā evaṃ
vadeti—  "ahaṃ, āvuso, saṇghena niyassakammakato sammā vattāmi, lomaṃ pātemi,
netthāraṃ vattāmi. kathaṃ nu kho mayā paṭipajjitabban"ti? bhikkhū bhagavato
etamatthaṃ ārocesuṃ … pe …  . "tena hi, bhikkhave, saṇgho seyyasakassa bhikkhuno
niyassakammaṃ paṭippassambhetu.</p>
<h3>2.5 nappaṭippassambhetabbaaṭṭhārasaka</h3>

<p>
<span class="parno">103</span>
<a class="ms" id="p_4v_103"></a>
<a class="msdiv" id="msdiv18"></a>
pañcahi, bhikkhave, angehi samannāgatassa bhikkhuno niyassakammaṃ
nappaṭippassambhetabbaṃ. upasampādeti, nissayaṃ deti, sāmaṇeraṃ upaṭṭhāpeti,
bhikkhunovādakasammutiṃ sādiyati, sammatopi bhikkhuniyo ovadati—  imehi kho,
bhikkhave, pañcahangehi samannāgatassa bhikkhuno niyassakammaṃ
nappaṭippassambhetabbaṃ.</p>

<p>
<span class="parno">104</span>
<a class="ms" id="p_4v_104"></a>
aparehipi, bhikkhave, pañcahangehi samannāgatassa bhikkhuno niyassakammaṃ
nappaṭippassambhetabbaṃ. yāya āpattiyā saṇghena niyassakammaṃ kataṃ hoti taṃ
āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati,
kammike garahati—  imehi kho, bhikkhave, pañcahangehi samannāgatassa bhikkhuno
niyassakammaṃ nappaṭippassambhetabbaṃ.</p>

<p>
<span class="parno">105</span>
<a class="ms" id="p_4v_105"></a>
aṭṭhahi, bhikkhave, angehi samannāgatassa bhikkhuno niyassakammaṃ
nappaṭippassambhetabbaṃ. pakatattassa bhikkhuno uposathaṃ ṭhapeti, pavāraṇaṃ
ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti,
sāreti, bhikkhūhi sampayojeti—  imehi kho, bhikkhave, aṭṭhahangehi
samannāgatassa bhikkhuno niyassakammaṃ nappaṭippassambhetabbaṃ.</p>
<p class="endsutta">
<span class="parno">106</span>
<a class="ms" id="p_4v_106"></a>
nappaṭippassambhetabbaaṭṭhārasakaṃ niṭṭhitaṃ.</p>
<strong>2.6 paṭippassambhetabbaaṭṭhārasaka</strong>

<p>
<span class="parno">107</span>
<a class="ms" id="p_4v_107"></a>
<a class="msdiv" id="msdiv19"></a>
pañcahi, bhikkhave, angehi samannāgatassa bhikkhuno niyassakammaṃ
paṭippassambhetabbaṃ. na upasampādeti, na nissayaṃ deti, na sāmaṇeraṃ
upaṭṭhāpeti, na bhikkhunovādakasammutiṃ sādiyati, sammatopi bhikkhuniyo na
ovadati—  imehi kho, bhikkhave, pañcahangehi samannāgatassa bhikkhuno
niyassakammaṃ paṭippassambhetabbaṃ.</p>

<p>
<span class="parno">108</span>
<a class="ms" id="p_4v_108"></a>
aparehipi, bhikkhave, pañcahangehi samannāgatassa bhikkhuno niyassakammaṃ
paṭippassambhetabbaṃ. yāya āpattiyā saṇghena niyassakammaṃ kataṃ hoti taṃ
āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na
garahati, kammike na garahati—  imehi kho, bhikkhave, pañcahangehi
samannāgatassa bhikkhuno niyassakammaṃ paṭippassambhetabbaṃ.</p>

<p>
<span class="parno">109</span>
<a class="ms" id="p_4v_109"></a>
aṭṭhahi, bhikkhave, angehi samannāgatassa bhikkhuno niyassakammaṃ
paṭippassambhetabbaṃ. na pakatattassa bhikkhuno uposathaṃ ṭhapeti, na pavāraṇaṃ
ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na
codeti, na sāreti, na bhikkhūhi sampayojeti—  imehi kho, bhikkhave,
aṭṭhahangehi samannāgatassa bhikkhuno niyassakammaṃ paṭippassambhetabbaṃ.</p>
<hr>
<p class="endsutta">
<span class="parno">110</span>
<a class="ms" id="p_4v_110"></a>
paṭippassambhetabbaaṭṭhārasakaṃ niṭṭhitaṃ.</p>

<p>
<span class="parno">111</span>
<a class="ms" id="p_4v_111"></a>
<a class="msdiv" id="msdiv20"></a>
evañca pana, bhikkhave, paṭippassambhetabbaṃ. tena, bhikkhave, seyyasakena
bhikkhunā saṇghaṃ upasankamitvā ekaṃsaṃ uttarāsangaṃ karitvā vuḍḍhānaṃ
bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa
vacanīyo—  ‘ahaṃ, bhante, saṇghena niyassakammakato sammā vattāmi, lomaṃ
pātemi, netthāraṃ vattāmi, niyassassa kammassa paṭippassaddhiṃ yācāmī’ti.
dutiyampi yācitabbā. tatiyampi yācitabbā. byattena bhikkhunā paṭibalena saṇgho
ñāpetabbo—</p>

<p>
<span class="parno">112</span>
<a class="ms" id="p_4v_112"></a>
‘suṇātu me, bhante, saṇgho. ayaṃ seyyasako bhikkhu saṇghena niyassakammakato
sammā vattati, lomaṃ pāteti, netthāraṃ vattati, niyassassa kammassa
paṭippassaddhiṃ yācati. yadi saṇghassa pattakallaṃ, saṇgho seyyasakassa
bhikkhuno niyassakammaṃ paṭippassambheyya. esā ñatti.</p>

<p>
<span class="parno">113</span>
<a class="ms" id="p_4v_113"></a>
suṇātu me, bhante, saṇgho. ayaṃ seyyasako bhikkhu saṇghena niyassakammakato
sammā vattati, lomaṃ pāteti, netthāraṃ vattati, niyassassa kammassa
paṭippassaddhiṃ yācati. saṇgho seyyasakassa bhikkhuno niyassakammaṃ
paṭippassambheti. yassāyasmato khamati seyyasakassa bhikkhuno niyassassa
kammassa paṭippassaddhi, so tuṇhassa; yassa nakkhamati, so bhāseyya.</p>
<hr>

<p>
<span class="parno">114</span>
<a class="ms" id="p_4v_114"></a>
dutiyampi etamatthaṃ vadāmi—  suṇātu me, bhante, saṇgho. ayaṃ seyyasako bhikkhu
saṇghena niyassakammakato sammā vattati, lomaṃ pāteti, netthāraṃ vattati,
niyassassa kammassa paṭippassaddhiṃ yācati. saṇgho seyyasakassa bhikkhuno
niyassakammaṃ paṭippassambheti. yassāyasmato khamati seyyasakassa bhikkhuno
niyassassa kammassa paṭippassaddhi, so tuṇhassa; yassa nakkhamati, so bhāseyya.</p>
<hr>

<p>
<span class="parno">115</span>
<a class="ms" id="p_4v_115"></a>
tatiyampi etamatthaṃ vadāmi—  suṇātu me, bhante, saṇgho. ayaṃ seyyasako bhikkhu
saṇghena niyassakammakato sammā vattati, lomaṃ pāteti, netthāraṃ vattati,
niyassassa kammassa paṭippassaddhiṃ yācati. saṇgho seyyasakassa bhikkhuno
niyassakammaṃ paṭippassambheti. yassāyasmato khamati seyyasakassa bhikkhuno
niyassassa kammassa paṭippassaddhi, so tuṇhassa; yassa nakkhamati, so bhāseyya.</p>
<hr>

<p>
<span class="parno">116</span>
<a class="ms" id="p_4v_116"></a>
paṭippassaddhaṃ saṇghena seyyasakassa bhikkhuno niyassakammaṃ. khamati
saṇghassa, tasmā tuṇhī, evametaṃ dhārayāmī’"ti.</p>
<p class="endsutta">
<span class="parno">117</span>
<a class="ms" id="p_4v_117"></a>
niyassakammaṃ niṭṭhitaṃ dutiyaṃ.</p>
<h3>3 pabbājanīyakamma</h3>

<p>
<span class="parno">118</span>
<a class="ms" id="p_4v_118"></a>
<a class="msdiv" id="msdiv21"></a>
tena kho pana samayena assajipunabbasukā nāma kīṭāgirismiṃ āvāsikā honti
alajjino pāpabhikkhū. te evarūpaṃ anācāraṃ ācaranti—  mālāvacchaṃ ropentipi
ropāpentipi, siñcantipi siñcāpentipi, ocinantipi ocināpentipi, ganthentipi
ganthāpentipi, ekatovaṇṭikamālaṃ karontipi kārāpentipi, ubhatovaṇṭikamālaṃ
karontipi kārāpentipi, mañjarikaṃ karontipi kārāpentipi, vidhūtikaṃ karontipi
kārāpentipi, vaṭaṃsakaṃ karontipi kārāpentipi, āveḷaṃ karontipi kārāpentipi,
uracchadaṃ karontipi kārāpentipi. te kulitthīnaṃ kuladhītānaṃ kulakumārīnaṃ
kulasuṇhānaṃ kuladāsīnaṃ ekatovaṇṭikamālaṃ harantipi harāpentipi,
ubhatovaṇṭikamālaṃ harantipi harāpentipi, mañjarikaṃ harantipi harāpentipi,
vidhūtikaṃ harantipi harāpentipi, vaṭaṃsakaṃ harantipi harāpentipi, āveḷaṃ
harantipi harāpentipi, uracchadaṃ harantipi harāpentipi. te kulitthīhi
kuladhītāhi kulakumārīhi kulasuṇhāhi kuladāsīhi saddhiṃ ekabhājanepi bhuñjanti,
ekathālakepi pivanti, ekāsanepi nisīdanti, ekamañcepi tuvaṭṭenti,
ekattharaṇāpi tuvaṭṭenti, ekapāvuraṇāpi tuvaṭṭenti, ekattharaṇapāvuraṇāpi
tuvaṭṭenti, vikālepi bhuñjanti, majjampi pivanti, mālāgandhavilepanampi
dhārenti, naccantipi, gāyantipi, vādentipi, lāsentipi; naccantiyāpi naccanti,
naccantiyāpi gāyanti, naccantiyāpi vādenti, naccantiyāpi lāsenti; gāyantiyāpi
naccanti, gāyantiyāpi gāyanti, gāyantiyāpi vādenti, gāyantiyāpi lāsenti;
vādentiyāpi naccanti, vādentiyāpi gāyanti, vādentiyāpi vādenti, vādentiyāpi
lāsenti; lāsentiyāpi naccanti, lāsentiyāpi gāyanti, lāsentiyāpi vādenti,
lāsentiyāpi lāsenti; aṭṭhapadepi kīḷanti, dasapadepi kīḷanti, ākāsepi kīḷanti,
parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi
kīḷanti, salākahatthenapi kīḷanti, akkhenapi kīḷanti, pangacīrenapi kīḷanti,
vankakenapi kīḷanti, mokkhacikāyapi kīḷanti, cingulakenapi kīḷanti,
pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi
kīḷanti, manesikāyapi kīḷanti, yathāvajjenapi kīḷanti; hatthismimpi sikkhanti,
assasmimpi sikkhanti, rathasmimpi sikkhanti, dhanusmimpi sikkhanti,
tharusmimpi sikkhanti; hatthissapi purato dhāvanti, assassapi purato dhāvanti,
rathassapi purato dhāvantipi ādhāvantipi; usseḷentipi, apphoṭentipi,
nibbujjhantipi, muṭṭhīhipi yujjhanti; rangamajjhepi sanghāṭiṃ pattharitvā
naccakiṃ evaṃ vadanti—  "idha, bhagini, naccassū"ti; nalāṭikampi denti;
vividhampi anācāraṃ ācaranti.</p>
<hr>

<p>
<span class="parno">119</span>
<a class="ms" id="p_4v_119"></a>
<a class="msdiv" id="msdiv22"></a>
tena kho pana samayena aññataro bhikkhu kāsīsu vassaṃvuṭṭho sāvatthiṃ gacchanto
bhagavantaṃ dassanāya yena kīṭāgiri tadavasari. atha kho so bhikkhu
pubbaṇhasamayaṃ nivāsetvā pattacīvaramādāya kīṭāgiriṃ piṇḍāya pāvisi pāsādikena
abhikkantena paṭikkantena ālokitena vilokitena samiñjitena pasāritena,
okkhittacakkhu iriyāpathasampanno. manussā taṃ bhikkhuṃ passitvā evamāhaṃsu—
"kvāyaṃ abalabalo viya mandamando viya bhākuṭikabhākuṭiko viya? ko imassa
upagatassa piṇḍakampi dassati? amhākaṃ pana ayyā assajipunabbasukā saṇhā
sakhilā sukhasambhāsā mihitapubbangamā ehisvāgatavādino abbhākuṭikā uttānamukhā
pubbabhāsino. tesaṃ kho nāma piṇḍo dātabbo"ti.</p>
<hr>

<p>
<span class="parno">120</span>
<a class="ms" id="p_4v_120"></a>
addasā kho aññataro upāsako taṃ bhikkhuṃ kīṭāgirismiṃ piṇḍāya carantaṃ; disvāna
yena so bhikkhu tenupasankami, upasankamitvā taṃ bhikkhuṃ abhivādetvā
etadavoca—  "api, bhante, piṇḍo labbhatī"ti? "na kho, āvuso, piṇḍo labbhatī"ti.
"ehi, bhante, gharaṃ gamissāmā"ti. atha kho so upāsako taṃ bhikkhuṃ gharaṃ
netvā bhojetvā etadavoca—  "kahaṃ, bhante, ayyo gamissatī"ti? "sāvatthiṃ kho
ahaṃ, āvuso, gamissāmi bhagavantaṃ dassanāyā"ti. "tena hi, bhante, mama
vacanena bhagavato pāde sirasā vanda, evañca vadehi—  ‘duṭṭho, bhante,
kīṭāgirismiṃ āvāso. assajipunabbasukā nāma kīṭāgirismiṃ āvāsikā alajjino
pāpabhikkhū. te evarūpaṃ anācāraṃ ācaranti—  mālāvacchaṃ ropentipi ropāpentipi,
siñcantipi siñcāpentipi, ocinantipi ocināpentipi, ganthentipi ganthāpentipi,
ekatovaṇṭikamālaṃ karontipi kārāpentipi, ubhatovaṇṭikamālaṃ karontipi
kārāpentipi, mañjarikaṃ karontipi kārāpentipi, vidhūtikaṃ karontipi
kārāpentipi, vaṭaṃsakaṃ karontipi kārāpentipi, āveḷaṃ karontipi kārāpentipi,
uracchadaṃ karontipi kārāpentipi. te kulitthīnaṃ kuladhītānaṃ kulakumārīnaṃ
kulasuṇhānaṃ kuladāsīnaṃ ekatovaṇṭikamālaṃ harantipi harāpentipi,
ubhatovaṇṭikamālaṃ harantipi harāpentipi, mañjarikaṃ harantipi harāpentipi,
vidhūtikaṃ harantipi harāpentipi, vaṭaṃsakaṃ harantipi harāpentipi, āveḷaṃ
harantipi harāpentipi, uracchadaṃ harantipi harāpentipi.</p>

<p>
<span class="parno">121</span>
<a class="ms" id="p_4v_121"></a>
"idha, bhagini, naccassū"ti; nalāṭikampi denti; vividhampi anācāraṃ ācaranti.
yepi te, bhante, manussā pubbe saddhā ahesuṃ pasannā tepi etarahi assaddhā
appasannā. yānipi tāni saṇghassa pubbe dānapathāni tānipi etarahi upacchinnāni.
riñcanti pesalā bhikkhū, nivasanti pāpabhikkhū. sādhu, bhante, bhagavā
kīṭāgiriṃ bhikkhū pahiṇeyya, yathāyaṃ kīṭāgirismiṃ āvāso saṇṭhaheyyā’"ti.
te kulitthīhi kuladhītāhi kulakumārīhi kulasuṇhāhi kuladāsīhi saddhiṃ
ekabhājanepi bhuñjanti, ekathālakepi pivanti, ekāsanepi nisīdanti, ekamañcepi
tuvaṭṭenti, ekattharaṇāpi tuvaṭṭenti, ekapāvuraṇāpi tuvaṭṭenti,
ekattharaṇapāvuraṇāpi tuvaṭṭenti, vikālepi bhuñjanti, majjampi pivanti,
mālāgandhavilepanampi dhārenti, naccantipi, gāyantipi, vādentipi, lāsentipi;
naccantiyāpi naccanti, naccantiyāpi gāyanti, naccantiyāpi vādenti, naccantiyāpi
lāsenti … pe …   (cakkaṃ kātabbaṃ). lāsentiyāpi naccanti, lāsentiyāpi gāyanti,
lāsentiyāpi vādenti, lāsentiyāpi lāsenti; aṭṭhapadepi kīḷanti, dasapadepi
kīḷanti, ākāsepi kīḷanti, parihārapathepi kīḷanti, santikāyapi kīḷanti,
khalikāyapi kīḷanti, ghaṭikāyapi kīḷanti, salākahatthenapi kīḷanti, akkhenapi
kīḷanti, pangacīrenapi kīḷanti, vankakenapi kīḷanti, mokkhacikāyapi kīḷanti,
cingulakenapi kīḷanti, pattāḷhakenapi kīḷanti, rathakenapi kīḷanti, dhanukenapi
kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti;
hatthismimpi sikkhanti, assasmimpi sikkhanti, rathasmimpi sikkhanti,
dhanusmimpi sikkhanti, tharusmimpi sikkhanti; hatthissapi purato dhāvanti,
assassapi purato dhāvanti, rathassapi purato dhāvantipi ādhāvantipi;
usseḷentipi, apphoṭentipi, nibbujjhantipi, muṭṭhīhipi yujjhanti; rangamajjhepi
sanghāṭiṃ pattharitvā naccakiṃ evaṃ vadanti—</p>
<hr>

<p>
<span class="parno">122</span>
<a class="ms" id="p_4v_122"></a>
"duṭṭho, bhante, kīṭāgirismiṃ āvāso. assajipunabbasukā nāma kīṭāgirismiṃ
āvāsikā alajjino pāpabhikkhū. te evarūpaṃ anācāraṃ ācaranti—  mālāvacchaṃ
ropentipi ropāpentipi … pe …   vividhampi anācāraṃ ācaranti. yepi te, bhante,
manussā pubbe saddhā ahesuṃ pasannā tepi etarahi assaddhā appasannā. yānipi
tāni saṇghassa pubbe dānapathāni tānipi etarahi upacchinnāni. riñcanti pesalā
bhikkhū, nivasanti pāpabhikkhū. sādhu, bhante, bhagavā kīṭāgiriṃ bhikkhū
pahiṇeyya, yathāyaṃ kīṭāgirismiṃ āvāso saṇṭhaheyyā"’ti. tato ahaṃ, bhagavā,
āgacchāmī"ti.
"evamāvuso"ti kho so bhikkhu tassa upāsakassa paṭissuṇitvā uṭṭhāyāsanā yena
sāvatthi tena pakkāmi. anupubbena yena sāvatthi jetavanaṃ anāthapiṇḍikassa
ārāmo yena bhagavā tenupasankami, upasankamitvā bhagavantaṃ abhivādetvā
ekamantaṃ nisīdi. āciṇṇaṃ kho panetaṃ buddhānaṃ bhagavantānaṃ āgantukehi
bhikkhūhi saddhiṃ paṭisammodituṃ. atha kho bhagavā taṃ bhikkhuṃ etadavoca—
"kacci, bhikkhu, khamanīyaṃ, kacci yāpanīyaṃ, kaccisi appakilamathena addhānaṃ
āgato, kuto ca tvaṃ bhikkhu āgacchasī"ti? "khamanīyaṃ, bhagavā, yāpanīyaṃ,
bhagavā; appakilamathena ca ahaṃ, bhante, addhānaṃ āgato. idhāhaṃ, bhante,
kāsīsu vassaṃvuṭṭho sāvatthiṃ āgacchanto bhagavantaṃ dassanāya yena kīṭāgiri
tadavasariṃ. atha khvāhaṃ, bhante, pubbaṇhasamayaṃ nivāsetvā pattacīvaramādāya
kīṭāgiriṃ piṇḍāya pāvisiṃ. addasā kho maṃ, bhante, aññataro upāsako
kīṭāgirismiṃ piṇḍāya carantaṃ; disvāna yenāhaṃ tenupasankami, upasankamitvā maṃ
abhivādetvā etadavoca—  ‘api, bhante, piṇḍo labbhatī’ti. ‘na kho, āvuso, piṇḍo
labbhatī’ti. ‘ehi, bhante, gharaṃ gamissāmā’ti. atha kho, bhante, so upāsako
maṃ gharaṃ netvā bhojetvā etadavoca—  ‘kahaṃ, bhante, ayyo gamissatī’ti?
‘sāvatthiṃ kho ahaṃ, āvuso, gamissāmi bhagavantaṃ dassanāyā’ti. ‘tena hi,
bhante, mama vacanena bhagavato pāde sirasā vanda, evañca vadehi—</p>
<hr>

<p>
<span class="parno">123</span>
<a class="ms" id="p_4v_123"></a>
<a class="msdiv" id="msdiv23"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, assajipunabbasukā nāma
kīṭāgirismiṃ āvāsikā alajjino pāpabhikkhū? te evarūpaṃ anācāraṃ ācaranti—
mālāvacchaṃ ropentipi … pe …   vividhampi anācāraṃ ācaranti? yepi te manussā pubbe
saddhā ahesuṃ pasannā tepi etarahi assaddhā appasannā? yānipi tāni saṇghassa
pubbe dānapathāni tānipi etarahi upacchinnāni? riñcanti pesalā bhikkhū,
nivasanti pāpabhikkhū"ti? "saccaṃ, bhagavā"ti. vigarahi buddho bhagavā—
"ananucchavikaṃ … pe …   kathañhi nāma te, bhikkhave, moghapurisā evarūpaṃ anācāraṃ
ācarissanti—  mālāvacchaṃ ropessantipi ropāpessantipi, siñcissantipi
siñcāpessantipi, ocinissantipi ocināpessantipi, ganthessantipi
ganthāpessantipi, ekatovaṇṭikamālaṃ karissantipi kārāpessantipi,
ubhatovaṇṭikamālaṃ karissantipi kārāpessantipi, mañjarikaṃ karissantipi
kārāpessantipi, vidhūtikaṃ karissantipi kārāpessantipi, vaṭaṃsakaṃ karissantipi
kārāpessantipi, āveḷaṃ karissantipi kārāpessantipi, uracchadaṃ karissantipi
kārāpessantipi. te kulitthīnaṃ kuladhītānaṃ kulakumārīnaṃ kulasuṇhānaṃ
kuladāsīnaṃ ekatovaṇṭikamālaṃ harissantipi harāpessantipi, ubhatovaṇṭikamālaṃ
harissantipi harāpessantipi, mañjarikaṃ harissantipi harāpessantipi, vidhūtikaṃ
harissantipi harāpessantipi, vaṭaṃsakaṃ harissantipi harāpessantipi, āveḷaṃ
harissantipi harāpessantipi, uracchadaṃ harissantipi harāpessantipi. te
kulitthīhi kuladhītāhi kulakumārīhi kulasuṇhāhi kuladāsīhi saddhiṃ ekabhājanepi
bhuñjissanti, ekathālakepi pivissanti, ekāsanepi nisīdissanti, ekamañcepi
tuvaṭṭissanti, ekattharaṇāpi tuvaṭṭissanti, ekapāvuraṇāpi tuvaṭṭissanti,
ekattharaṇapāvuraṇāpi tuvaṭṭissanti, vikālepi bhuñjissanti, majjampi
pivissanti, mālāgandhavilepanampi dhāressanti, naccissantipi, gāyissantipi,
vādessantipi, lāsessantipi; naccantiyāpi naccissanti, naccantiyāpi gāyissanti,
naccantiyāpi vādessanti, naccantiyāpi lāsessanti; gāyantiyāpi naccissanti,
gāyantiyāpi gāyissanti, gāyantiyāpi vādessanti, gāyantiyāpi lāsessanti;
vādentiyāpi naccissanti, vādentiyāpi gāyissanti, vādentiyāpi vādessanti,
vādentiyāpi lāsessanti; lāsentiyāpi naccissanti, lāsentiyāpi gāyissanti,
lāsentiyāpi vādessanti, lāsentiyāpi lāsessanti; aṭṭhapadepi kīḷissanti,
dasapadepi kīḷissanti, ākāsepi kīḷissanti, parihārapathepi kīḷissanti,
santikāyapi kīḷissanti, khalikāyapi kīḷissanti, ghaṭikāyapi kīḷissanti,
salākahatthenapi kīḷissanti, akkhenapi kīḷissanti, pangacīrenapi kīḷissanti,
vankakenapi kīḷissanti mokkhacikāyapi kīḷissanti, cingulakenapi kīḷissanti,
pattāḷhakenapi kīḷissanti, rathakenapi kīḷissanti, dhanukenapi kīḷissanti,
akkharikāyapi kīḷissanti, manesikāyapi kīḷissanti, yathāvajjenapi kīḷissanti;
hatthismimpi sikkhissanti, assasmimpi sikkhissanti, rathasmimpi sikkhissanti,
dhanusmimpi sikkhissanti, tharusmimpi sikkhissanti; hatthissapi purato
dhāvissanti, assassapi purato dhāvissanti, rathassapi purato dhāvissantipi
ādhāvissantipi; usseḷessantipi, apphoṭessantipi, nibbujjhissantipi, muṭṭhīhipi
yujjhissanti; rangamajjhepi sanghāṭiṃ pattharitvā naccakiṃ evaṃ vakkhanti—
‘idha, bhagini, naccassū’ti; nalāṭikampi dassanti; vividhampi anācāraṃ
ācarissanti. ( ) netaṃ, bhikkhave, appasannānaṃ vā pasādāya … pe …
vigarahitvā … pe …   dhammiṃ kathaṃ katvā sāriputtamoggallāne āmantesi—  "gacchatha
tumhe, sāriputtā, kīṭāgiriṃ gantvā assajipunabbasukānaṃ bhikkhūnaṃ kīṭāgirismā
pabbājanīyakammaṃ karotha, tumhākaṃ ete saddhivihārino"ti.</p>
<hr>

<p>
<span class="parno">124</span>
<a class="ms" id="p_4v_124"></a>
"kathaṃ mayaṃ, bhante, assajipunabbasukānaṃ bhikkhūnaṃ kīṭāgirismā
pabbājanīyakammaṃ karoma, caṇḍā te bhikkhū pharusā"ti? "tena hi tumhe,
sāriputtā, bahukehi bhikkhūhi saddhiṃ gacchathā"ti. "evaṃ, bhante"ti kho
sāriputtamoggallānā bhagavato paccassosuṃ. "evañca pana, bhikkhave, kātabbaṃ—
paṭhamaṃ assajipunabbasukā bhikkhū codetabbā, codetvā sāretabbā, sāretvā
āpattiṃ āropetabbā, āpattiṃ āropetvā byattena bhikkhunā paṭibalena saṇgho
ñāpetabbo—</p>
<hr>

<p>
<span class="parno">125</span>
<a class="ms" id="p_4v_125"></a>
<a class="msdiv" id="msdiv24"></a>
‘suṇātu me, bhante, saṇgho. ime assajipunabbasukā bhikkhū kuladūsakā
pāpasamācārā. imesaṃ pāpakā samācārā dissanti ceva suyyanti ca. kulāni ca imehi
duṭṭhāni dissanti ceva suyyanti ca. yadi saṇghassa pattakallaṃ, saṇgho
assajipunabbasukānaṃ bhikkhūnaṃ kīṭāgirismā pabbājanīyakammaṃ kareyya—  na
assajipunabbasukehi bhikkhūhi kīṭāgirismiṃ vatthabbanti. esā ñatti.</p>

<p>
<span class="parno">126</span>
<a class="ms" id="p_4v_126"></a>
suṇātu me, bhante, saṇgho. ime assajipunabbasukā bhikkhū kuladūsakā
pāpasamācārā. imesaṃ pāpakā samācārā dissanti ceva suyyanti ca. kulāni ca imehi
duṭṭhāni dissanti ceva suyyanti ca. saṇgho assajipunabbasukānaṃ bhikkhūnaṃ
kīṭāgirismā pabbājanīyakammaṃ karoti—  na assajipunabbasukehi bhikkhūhi
kīṭāgirismiṃ vatthabbanti. yassāyasmato khamati assajipunabbasukānaṃ bhikkhūnaṃ
kīṭāgirismā pabbājanīyassa kammassa karaṇaṃ—  na assajipunabbasukehi bhikkhūhi
kīṭāgirismiṃ vatthabbanti, so tuṇhassa; yassa nakkhamati, so bhāseyya.</p>
<hr>

<p>
<span class="parno">127</span>
<a class="ms" id="p_4v_127"></a>
dutiyampi etamatthaṃ vadāmi … pe …   tatiyampi etamatthaṃ vadāmi. suṇātu me,
bhante, saṇgho. ime assajipunabbasukā bhikkhū kuladūsakā pāpasamācārā. imesaṃ
pāpakā samācārā dissanti ceva suyyanti ca. kulāni ca imehi duṭṭhāni dissanti
ceva suyyanti ca. saṇgho assajipunabbasukānaṃ bhikkhūnaṃ kīṭāgirismā
pabbājanīyakammaṃ karoti—  na assajipunabbasukehi bhikkhūhi kīṭāgirismiṃ
vatthabbanti. yassāyasmato khamati assajipunabbasukānaṃ bhikkhūnaṃ kīṭāgirismā
pabbājanīyassa kammassa karaṇaṃ—  na assajipunabbasukehi bhikkhūhi kīṭāgirismiṃ
vatthabbanti, so tuṇhassa; yassa nakkhamati, so bhāseyya.</p>
<hr>

<p>
<span class="parno">128</span>
<a class="ms" id="p_4v_128"></a>
kataṃ saṇghena assajipunabbasukānaṃ bhikkhūnaṃ kīṭāgirismā pabbājanīyakammaṃ—
na assajipunabbasukehi bhikkhūhi kīṭāgirismiṃ vatthabbanti. khamati saṇghassa,
tasmā tuṇhī, evametaṃ dhārayāmī’"ti.</p>
<h3>3.1 adhammakammadvādasaka</h3>

<p>
<span class="parno">129</span>
<a class="ms" id="p_4v_129"></a>
<a class="msdiv" id="msdiv25"></a>
"tīhi, bhikkhave, angehi samannāgataṃ pabbājanīyakammaṃ adhammakammañca hoti,
avinayakammañca, duvūpasantañca. asammukhā kataṃ hoti, appaṭipucchā kataṃ hoti,
appaṭiññāya kataṃ hoti—  imehi kho, bhikkhave, tīhangehi samannāgataṃ
pabbājanīyakammaṃ adhammakammañca hoti, avinayakammañca, duvūpasantañca.</p>

<p>
<span class="parno">130</span>
<a class="ms" id="p_4v_130"></a>
aparehipi, bhikkhave, tīhangehi samannāgataṃ pabbājanīyakammaṃ adhammakammañca
hoti, avinayakammañca, duvūpasantañca. anāpattiyā kataṃ hoti, adesanāgāminiyā
āpattiyā kataṃ hoti, desitāya āpattiyā kataṃ hoti … pe …   acodetvā kataṃ hoti,
asāretvā kataṃ hoti, āpattiṃ anāropetvā kataṃ hoti … pe …   asammukhā kataṃ hoti,
adhammena kataṃ hoti, vaggena kataṃ hoti … pe …   appaṭipucchā kataṃ hoti,
adhammena kataṃ hoti, vaggena kataṃ hoti … pe …   appaṭiññāya kataṃ hoti, adhammena
kataṃ hoti, vaggena kataṃ hoti … pe …   anāpattiyā kataṃ hoti, adhammena kataṃ
hoti, vaggena kataṃ hoti … pe …   adesanāgāminiyā āpattiyā kataṃ hoti, adhammena
kataṃ hoti, vaggena kataṃ hoti … pe …   desitāya āpattiyā kataṃ hoti, adhammena
kataṃ hoti, vaggena kataṃ hoti … pe …   acodetvā kataṃ hoti, adhammena kataṃ hoti,
vaggena kataṃ hoti … pe …   asāretvā kataṃ hoti, adhammena kataṃ hoti, vaggena
kataṃ hoti … pe …   āpattiṃ anāropetvā kataṃ hoti, adhammena kataṃ hoti, vaggena
kataṃ hoti—  imehi kho, bhikkhave, tīhangehi samannāgataṃ pabbājanīyakammaṃ
adhammakammañca hoti, avinayakammañca, duvūpasantañca.</p>
<p class="endsutta">
<span class="parno">131</span>
<a class="ms" id="p_4v_131"></a>
adhammakammadvādasakaṃ niṭṭhitaṃ.</p>
<strong>3.2 dhammakammadvādasaka</strong>

<p>
<span class="parno">132</span>
<a class="ms" id="p_4v_132"></a>
<a class="msdiv" id="msdiv26"></a>
tīhi, bhikkhave, angehi samannāgataṃ pabbājanīyakammaṃ dhammakammañca hoti,
vinayakammañca, suvūpasantañca. sammukhā kataṃ hoti, paṭipucchā kataṃ hoti,
paṭiññāya kataṃ hoti—  imehi kho, bhikkhave, tīhangehi samannāgataṃ
pabbājanīyakammaṃ dhammakammañca hoti, vinayakammañca, suvūpasantañca.</p>

<p>
<span class="parno">133</span>
<a class="ms" id="p_4v_133"></a>
aparehipi, bhikkhave, tīhangehi samannāgataṃ pabbājanīyakammaṃ dhammakammañca
hoti, vinayakammañca, suvūpasantañca. āpattiyā kataṃ hoti desanāgāminiyā
āpattiyā kataṃ hoti adesitāya āpattiyā kataṃ hoti … pe …   codetvā kataṃ hoti,
sāretvā kataṃ hoti, āpattiṃ āropetvā kataṃ hoti … pe …   sammukhā kataṃ hoti,
dhammena kataṃ hoti, samaggena kataṃ hoti … pe …   paṭipucchā kataṃ hoti, dhammena
kataṃ hoti, samaggena kataṃ hoti … pe …   paṭiññāya kataṃ hoti, dhammena kataṃ
hoti, samaggena kataṃ hoti … pe …   āpattiyā kataṃ hoti, dhammena kataṃ hoti,
samaggena kataṃ hoti … pe …   desanāgāminiyā āpattiyā kataṃ hoti, dhammena kataṃ
hoti, samaggena kataṃ hoti … pe …   adesitāya āpattiyā kataṃ hoti, dhammena kataṃ
hoti, samaggena kataṃ hoti … pe …   codetvā kataṃ hoti, dhammena kataṃ hoti,
samaggena kataṃ hoti … pe …   sāretvā kataṃ hoti, dhammena kataṃ hoti, samaggena
kataṃ hoti … pe …   āpattiṃ āropetvā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave, tīhangehi samannāgataṃ pabbājanīyakammaṃ
dhammakammañca hoti, vinayakammañca, suvūpasantañca.</p>
<p class="endsutta">
<span class="parno">134</span>
<a class="ms" id="p_4v_134"></a>
dhammakammadvādasakaṃ niṭṭhitaṃ.</p>
<h3>3.3 ākankhamānacuddasaka</h3>

<p>
<span class="parno">135</span>
<a class="ms" id="p_4v_135"></a>
<a class="msdiv" id="msdiv27"></a>
tīhi, bhikkhave, angehi samannāgatassa bhikkhuno, ākankhamāno saṇgho,
pabbājanīyakammaṃ kareyya. bhaṇḍanakārako hoti kalahakārako vivādakārako
bhassakārako saṇghe adhikaraṇakārako; bālo hoti abyatto āpattibahulo anapadāno;
gihisaṃsaṭṭho viharati ananulomikehi gihisaṃsaggehi—  imehi kho, bhikkhave,
tīhangehi samannāgatassa bhikkhuno, ākankhamāno saṇgho, pabbājanīyakammaṃ
kareyya. (1)</p>

<p>
<span class="parno">136</span>
<a class="ms" id="p_4v_136"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. adhisīle sīlavipanno hoti, ajjhācāre ācāravipanno
hoti, atidiṭṭhiyā diṭṭhivipanno hoti—  imehi kho, bhikkhave, tīhangehi
samannāgatassa bhikkhuno, ākankhamāno saṇgho, pabbājanīyakammaṃ kareyya. (2)</p>

<p>
<span class="parno">137</span>
<a class="ms" id="p_4v_137"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. buddhassa avaṇṇaṃ bhāsati, dhammassa avaṇṇaṃ
bhāsati, saṇghassa avaṇṇaṃ bhāsati—  imehi kho, bhikkhave, tīhangehi
samannāgatassa bhikkhuno, ākankhamāno saṇgho, pabbājanīyakammaṃ kareyya. (3)</p>

<p>
<span class="parno">138</span>
<a class="ms" id="p_4v_138"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. kāyikena davena samannāgato hoti, vācasikena davena
samannāgato hoti, kāyikavācasikena davena samannāgato hoti—  imehi kho,
bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. (4)</p>

<p>
<span class="parno">139</span>
<a class="ms" id="p_4v_139"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. kāyikena anācārena samannāgato hoti, vācasikena
anācārena samannāgato hoti, kāyikavācasikena anācārena samannāgato hoti—  imehi
kho, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. (5)</p>

<p>
<span class="parno">140</span>
<a class="ms" id="p_4v_140"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. kāyikena upaghātikena samannāgato hoti, vācasikena
upaghātikena samannāgato hoti, kāyikavācasikena upaghātikena samannāgato hoti—
imehi kho, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. (6)</p>

<p>
<span class="parno">141</span>
<a class="ms" id="p_4v_141"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pabbājanīyakammaṃ kareyya. kāyikena micchājīvena samannāgato hoti, vācasikena
micchājīvena samannāgato hoti, kāyikavācasikena micchājīvena samannāgato hoti—
imehi, kho, bhikkhave, tīhangehi samannāgatassa bhikkhuno, ākankhamāno
saṇgho, pabbājanīyakammaṃ kareyya. (7)</p>

<p>
<span class="parno">142</span>
<a class="ms" id="p_4v_142"></a>
tiṇṇaṃ, bhikkhave, bhikkhūnaṃ, ākankhamāno saṇgho, pabbājanīyakammaṃ kareyya.
eko bhaṇḍanakārako hoti kalahakārako vivādakārako bhassakārako saṇghe
adhikaraṇakārako; eko bālo hoti abyatto āpattibahulo anapadāno; eko
gihisaṃsaṭṭho viharati ananulomikehi gihisaṃsaggehi—  imesaṃ kho, bhikkhave,
tiṇṇaṃ bhikkhūnaṃ, ākankhamāno saṇgho, pabbājanīyakammaṃ kareyya. (8)</p>

<p>
<span class="parno">143</span>
<a class="ms" id="p_4v_143"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ
kareyya. eko adhisīle sīlavipanno hoti, eko ajjhācāre ācāravipanno hoti, eko
atidiṭṭhiyā diṭṭhivipanno hoti—  imesaṃ kho, bhikkhave, tiṇṇaṃ bhikkhūnaṃ,
ākankhamāno saṇgho, pabbājanīyakammaṃ kareyya. (9)</p>

<p>
<span class="parno">144</span>
<a class="ms" id="p_4v_144"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ
kareyya. eko buddhassa avaṇṇaṃ bhāsati, eko dhammassa avaṇṇaṃ bhāsati, eko
saṇghassa avaṇṇaṃ bhāsati—  imesaṃ kho, bhikkhave, tiṇṇaṃ bhikkhūnaṃ,
ākankhamāno saṇgho, pabbājanīyakammaṃ kareyya. (10)</p>

<p>
<span class="parno">145</span>
<a class="ms" id="p_4v_145"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ
kareyya. eko kāyikena davena samannāgato hoti, eko vācasikena davena
samannāgato hoti, eko kāyikavācasikena davena samannāgato hoti—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ kareyya.
(11)</p>

<p>
<span class="parno">146</span>
<a class="ms" id="p_4v_146"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ
kareyya. eko kāyikena anācārena samannāgato hoti, eko vācasikena anācārena
samannāgato hoti, eko kāyikavācasikena anācārena samannāgato hoti—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ kareyya.
(12)</p>

<p>
<span class="parno">147</span>
<a class="ms" id="p_4v_147"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ
kareyya. eko kāyikena upaghātikena samannāgato hoti, eko vācasikena
upaghātikena samannāgato hoti, eko kāyikavācasikena upaghātikena samannāgato
hoti—  imesaṃ kho, bhikkhave, tiṇṇaṃ bhikkhūnaṃ, ākankhamāno saṇgho,
pabbājanīyakammaṃ kareyya. (13)</p>

<p>
<span class="parno">148</span>
<a class="ms" id="p_4v_148"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pabbājanīyakammaṃ
kareyya. eko kāyikena micchājīvena samannāgato hoti, eko vācasikena
micchājīvena samannāgato hoti, eko kāyikavācasikena micchājīvena samannāgato
hoti—  imesaṃ kho, bhikkhave, tiṇṇaṃ bhikkhūnaṃ, ākankhamāno saṇgho,
pabbājanīyakammaṃ kareyya. (14)</p>
<p class="endsutta">
<span class="parno">149</span>
<a class="ms" id="p_4v_149"></a>
ākankhamānacuddasakaṃ niṭṭhitaṃ.</p>
<h3>3.4 aṭṭhārasavatta</h3>

<p>
<span class="parno">150</span>
<a class="ms" id="p_4v_150"></a>
<a class="msdiv" id="msdiv28"></a>
pabbājanīyakammakatena, bhikkhave, bhikkhunā sammā vattitabbaṃ. tatrāyaṃ
sammāvattanā—  na upasampādetabbaṃ, na nissayo dātabbo, na sāmaṇero
upaṭṭhāpetabbo, na bhikkhunovādakasammuti sāditabbā, sammatenapi bhikkhuniyo na
ovaditabbā. yāya āpattiyā saṇghena pabbājanīyakammaṃ kataṃ hoti sā āpatti na
āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ,
kammikā na garahitabbā. na pakatattassa bhikkhuno uposatho ṭhapetabbo, na
pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na
okāso kāretabbo, na codetabbo, na sāretabbo, na bhikkhūhi sampayojetabban"ti.</p>
<hr>
<p class="endsutta">
<span class="parno">151</span>
<a class="ms" id="p_4v_151"></a>
pabbājanīyakamme aṭṭhārasavattaṃ niṭṭhitaṃ.</p>
<hr>

<p>
<span class="parno">152</span>
<a class="ms" id="p_4v_152"></a>
<a class="msdiv" id="msdiv29"></a>
atha kho sāriputtamoggallānappamukho bhikkhusaṇgho kīṭāgiriṃ gantvā
assajipunabbasukānaṃ bhikkhūnaṃ kīṭāgirismā pabbājanīyakammaṃ akāsi—  na
assajipunabbasukehi bhikkhūhi kīṭāgirismiṃ vatthabbanti. te saṇghena
pabbājanīyakammakatā na sammā vattanti, na lomaṃ pātenti, na netthāraṃ
vattanti; na bhikkhū khamāpenti, akkosanti, paribhāsanti; chandagāmitā
dosagāmitā mohagāmitā bhayagāmitā pāpenti; pakkamantipi, vibbhamantipi. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma
assajipunabbasukā bhikkhū saṇghena pabbājanīyakammakatā na sammā vattissanti,
na lomaṃ pātessanti, na netthāraṃ vattissanti; na bhikkhū khamāpessanti,
akkosissanti, paribhāsissanti; chandagāmitā dosagāmitā mohagāmitā bhayagāmitā
pāpessanti; pakkamissantipi, vibbhamissantipī"ti. atha kho te bhikkhū bhagavato
etamatthaṃ ārocesuṃ.</p>

<p>
<span class="parno">153</span>
<a class="ms" id="p_4v_153"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, assajipunabbasukā bhikkhū
saṇghena pabbājanīyakammakatā na sammā vattanti, na lomaṃ pātenti, na netthāraṃ
vattanti; na bhikkhū khamāpenti, akkosanti, paribhāsanti; chandagāmitā
dosagāmitā mohagāmitā bhayagāmitā pāpenti; pakkamantipi, vibbhamantipī"ti?
"saccaṃ, bhagavā"ti. vigarahi buddho bhagavā—  "ananucchavikaṃ … pe …   kathañhi
nāma te, bhikkhave, moghapurisā saṇghena pabbājanīyakammakatā na sammā
vattissanti, na lomaṃ pātessanti, na netthāraṃ vattissanti; na bhikkhū
khamāpessanti, akkosissanti, paribhāsissanti; chandagāmitā dosagāmitā
mohagāmitā bhayagāmitā pāpessanti; pakkamissantipi, vibbhamissantipi. netaṃ,
bhikkhave, appasannānaṃ vā pasādāya … pe …   vigarahitvā … pe …   dhammiṃ kathaṃ katvā
bhikkhū āmantesi—  "tena hi, bhikkhave, saṇgho pabbājanīyakammaṃ
paṭippassambhetu.</p>
<h3>3.5 nappaṭippassambhetabbaaṭṭhārasaka</h3>

<p>
<span class="parno">154</span>
<a class="ms" id="p_4v_154"></a>
<a class="msdiv" id="msdiv30"></a>
pañcahi, bhikkhave, angehi samannāgatassa bhikkhuno pabbājanīyakammaṃ
nappaṭippassambhetabbaṃ. upasampādeti, nissayaṃ deti, sāmaṇeraṃ upaṭṭhāpeti,
bhikkhunovādakasammutiṃ sādiyati, sammatopi bhikkhuniyo ovadati—  imehi kho,
bhikkhave, pañcahangehi samannāgatassa bhikkhuno pabbājanīyakammaṃ
nappaṭippassambhetabbaṃ.</p>

<p>
<span class="parno">155</span>
<a class="ms" id="p_4v_155"></a>
aparehipi, bhikkhave, pañcahangehi samannāgatassa bhikkhuno pabbājanīyakammaṃ
nappaṭippassambhetabbaṃ. yāya āpattiyā saṇghena pabbājanīyakammaṃ kataṃ hoti
taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ
garahati, kammike garahati—  imehi kho, bhikkhave, pañcahangehi samannāgatassa
bhikkhuno pabbājanīyakammaṃ nappaṭippassambhetabbaṃ.</p>

<p>
<span class="parno">156</span>
<a class="ms" id="p_4v_156"></a>
aṭṭhahi, bhikkhave, angehi samannāgatassa bhikkhuno pabbājanīyakammaṃ
nappaṭippassambhetabbaṃ. pakatattassa bhikkhuno uposathaṃ ṭhapeti, pavāraṇaṃ
ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti,
sāreti, bhikkhūhi sampayojeti—  imehi kho, bhikkhave, aṭṭhahangehi
samannāgatassa bhikkhuno pabbājanīyakammaṃ nappaṭippassambhetabbaṃ.</p>

<p class="endsutta">
<span class="parno">157</span>
<a class="ms" id="p_4v_157"></a>
pabbājanīyakamme nappaṭippassambhetabbaaṭṭhārasakaṃ niṭṭhitaṃ.</p>
<strong>3.6 paṭippassambhetabbaaṭṭhārasaka</strong>

<p>
<span class="parno">158</span>
<a class="ms" id="p_4v_158"></a>
<a class="msdiv" id="msdiv31"></a>
pañcahi, bhikkhave, angehi samannāgatassa bhikkhuno pabbājanīyakammaṃ
paṭippassambhetabbaṃ. na upasampādeti, na nissayaṃ deti, na sāmaṇeraṃ
upaṭṭhāpeti, na bhikkhunovādakasammutiṃ sādiyati, sammatopi bhikkhuniyo na
ovadati—  imehi kho, bhikkhave, pañcahangehi samannāgatassa bhikkhuno
pabbājanīyakammaṃ paṭippassambhetabbaṃ.</p>

<p>
<span class="parno">159</span>
<a class="ms" id="p_4v_159"></a>
aparehipi, bhikkhave, pañcahangehi samannāgatassa bhikkhuno pabbājanīyakammaṃ
paṭippassambhetabbaṃ. yāya āpattiyā saṇghena pabbājanīyakammaṃ kataṃ hoti taṃ
āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na
garahati, kammike na garahati—  imehi kho, bhikkhave, pañcahangehi
samannāgatassa bhikkhuno pabbājanīyakammaṃ paṭippassambhetabbaṃ.</p>

<p>
<span class="parno">160</span>
<a class="ms" id="p_4v_160"></a>
aṭṭhahi, bhikkhave, angehi samannāgatassa bhikkhuno pabbājanīyakammaṃ
paṭippassambhetabbaṃ. na pakatattassa bhikkhuno uposathaṃ ṭhapeti, na pavāraṇaṃ
ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na
codeti, na sāreti, na bhikkhūhi sampayojeti—  imehi kho, bhikkhave,
aṭṭhahangehi samannāgatassa bhikkhuno pabbājanīyakammaṃ paṭippassambhetabbaṃ.</p>
<hr>
<p class="endsutta">
<span class="parno">161</span>
<a class="ms" id="p_4v_161"></a>
pabbājanīyakamme paṭippassambhetabbaaṭṭhārasakaṃ niṭṭhitaṃ.</p>
<hr>

<p>
<span class="parno">162</span>
<a class="ms" id="p_4v_162"></a>
<a class="msdiv" id="msdiv32"></a>
evañca pana, bhikkhave, paṭippassambhetabbaṃ. tena, bhikkhave,
pabbājanīyakammakatena bhikkhunā saṇghaṃ upasankamitvā ekaṃsaṃ uttarāsangaṃ
karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ
paggahetvā evamassa vacanīyo—  ‘ahaṃ, bhante, saṇghena pabbājanīyakammakato
sammā vattāmi, lomaṃ pātemi, netthāraṃ vattāmi, pabbājanīyassa kammassa
paṭippassaddhiṃ yācāmī’ti. dutiyampi yācitabbā. tatiyampi yācitabbā. byattena
bhikkhunā paṭibalena saṇgho ñāpetabbo—</p>

<p>
<span class="parno">163</span>
<a class="ms" id="p_4v_163"></a>
‘suṇātu me, bhante, saṇgho. ayaṃ itthannāmo bhikkhu saṇghena
pabbājanīyakammakato sammā vattati, lomaṃ pāteti, netthāraṃ vattati,
pabbājanīyassa kammassa paṭippassaddhiṃ yācati. yadi saṇghassa pattakallaṃ,
saṇgho itthannāmassa bhikkhuno pabbājanīyakammaṃ paṭippassambheyya. esā ñatti.</p>

<p>
<span class="parno">164</span>
<a class="ms" id="p_4v_164"></a>
suṇātu me, bhante, saṇgho. ayaṃ itthannāmo bhikkhu saṇghena
pabbājanīyakammakato sammā vattati, lomaṃ pāteti, netthāraṃ vattati,
pabbājanīyassa kammassa paṭippassaddhiṃ yācati. saṇgho itthannāmassa bhikkhuno
pabbājanīyakammaṃ paṭippassambheti. yassāyasmato khamati itthannāmassa
bhikkhuno pabbājanīyassa kammassa paṭippassaddhi, so tuṇhassa; yassa
nakkhamati, so bhāseyya.</p>
<hr>

<p>
<span class="parno">165</span>
<a class="ms" id="p_4v_165"></a>
dutiyampi etamatthaṃ vadāmi … pe …   tatiyampi etamatthaṃ vadāmi. suṇātu me,
bhante, saṇgho. ayaṃ itthannāmo bhikkhu saṇghena pabbājanīyakammakato sammā
vattati, lomaṃ pāteti, netthāraṃ vattati, pabbājanīyassa kammassa
paṭippassaddhiṃ yācati. saṇgho itthannāmassa bhikkhuno pabbājanīyakammaṃ
paṭippassambheti. yassāyasmato khamati itthannāmassa bhikkhuno pabbājanīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">166</span>
<a class="ms" id="p_4v_166"></a>
paṭippassaddhaṃ saṇghena itthannāmassa bhikkhuno pabbājanīyakammaṃ. khamati
saṇghassa, tasmā tuṇhī, evametaṃ dhārayāmī’"ti.</p>
<p class="endsutta">
<span class="parno">167</span>
<a class="ms" id="p_4v_167"></a>
pabbājanīyakammaṃ niṭṭhitaṃ tatiyaṃ.</p>
<h3>4 paṭisāraṇīyakamma</h3>

<p>
<span class="parno">168</span>
<a class="ms" id="p_4v_168"></a>
<a class="msdiv" id="msdiv33"></a>
tena kho pana samayena āyasmā sudhammo macchikāsaṇḍe cittassa gahapatino
āvāsiko hoti, navakammiko dhuvabhattiko. yadā citto gahapati saṇghaṃ vā gaṇaṃ
vā puggalaṃ vā nimantetukāmo hoti tadā na āyasmantaṃ sudhammaṃ anapaloketvā
saṇghaṃ vā gaṇaṃ vā puggalaṃ vā nimanteti.</p>

<p>
<span class="parno">169</span>
<a class="ms" id="p_4v_169"></a>
tena kho pana samayena sambahulā therā bhikkhū, āyasmā ca sāriputto, āyasmā ca
mahāmoggallāno, āyasmā ca mahākaccāno, āyasmā ca mahākoṭṭhiko, āyasmā ca
mahākappino, āyasmā ca mahācundo, āyasmā ca anuruddho, āyasmā ca revato, āyasmā
ca upāli, āyasmā ca ānando, āyasmā ca rāhulo, kāsīsu cārikaṃ caramānā yena
macchikāsaṇḍo tadavasaruṃ.</p>

<p>
<span class="parno">170</span>
<a class="ms" id="p_4v_170"></a>
assosi kho citto gahapati therā kira bhikkhū macchikāsaṇḍaṃ anuppattāti. atha
kho citto gahapati yena therā bhikkhū tenupasankami, upasankamitvā there
bhikkhū abhivādetvā ekamantaṃ nisīdi. ekamantaṃ nisinnaṃ kho cittaṃ gahapatiṃ
āyasmā sāriputto dhammiyā kathāya sandassesi samādapesi samuttejesi
sampahaṃsesi.</p>

<p>
<span class="parno">171</span>
<a class="ms" id="p_4v_171"></a>
atha kho citto gahapati āyasmatā sāriputtena dhammiyā kathāya sandassito
samādapito samuttejito sampahaṃsito there bhikkhū etadavoca—  "adhivāsentu me,
bhante, therā svātanāya āgantukabhattan"ti. adhivāsesuṃ kho therā bhikkhū
tuṇhībhāvena.</p>

<p>
<span class="parno">172</span>
<a class="ms" id="p_4v_172"></a>
atha kho citto gahapati therānaṃ bhikkhūnaṃ adhivāsanaṃ viditvā uṭṭhāyāsanā
there bhikkhū abhivādetvā padakkhiṇaṃ katvā yenāyasmā sudhammo tenupasankami,
upasankamitvā āyasmantaṃ sudhammaṃ abhivādetvā ekamantaṃ aṭṭhāsi. ekamantaṃ
ṭhito kho citto gahapati āyasmantaṃ sudhammaṃ etadavoca—  "adhivāsetu me,
bhante, ayyo sudhammo svātanāya bhattaṃ saddhiṃ therehī"ti. atha kho āyasmā
sudhammo—  "pubbe khvāyaṃ citto gahapati yadā saṇghaṃ vā gaṇaṃ vā puggalaṃ vā
nimantetukāmo na maṃ anapaloketvā saṇghaṃ vā gaṇaṃ vā puggalaṃ vā nimanteti;
sodāni maṃ anapaloketvā there bhikkhū nimantesi; duṭṭhodānāyaṃ citto gahapati
anapekkho virattarūpo mayī"ti cittaṃ gahapatiṃ etadavoca—  "alaṃ, gahapati,
nādhivāsemī"ti. dutiyampi kho … pe …   tatiyampi kho citto gahapati āyasmantaṃ
sudhammaṃ etadavoca—  "adhivāsetu me, bhante, ayyo sudhammo svātanāya bhattaṃ
saddhiṃ therehī"ti. "alaṃ, gahapati, nādhivāsemī"ti. atha kho citto gahapati—
"kiṃ me karissati ayyo sudhammo adhivāsento vā anadhivāsento vā"ti āyasmantaṃ
sudhammaṃ abhivādetvā padakkhiṇaṃ katvā pakkāmi.</p>

<p>
<span class="parno">173</span>
<a class="ms" id="p_4v_173"></a>
<a class="msdiv" id="msdiv34"></a>
atha kho citto gahapati tassā rattiyā accayena therānaṃ bhikkhūnaṃ paṇītaṃ
khādanīyaṃ bhojanīyaṃ paṭiyādāpesi. atha kho āyasmā sudhammo—  "yannūnāhaṃ
cittassa gahapatino therānaṃ bhikkhūnaṃ paṭiyattaṃ passeyyan"ti pubbaṇhasamayaṃ
nivāsetvā pattacīvaramādāya yena cittassa gahapatino nivesanaṃ tenupasankami,
upasankamitvā paññatte āsane nisīdi. atha kho citto gahapati yenāyasmā sudhammo
tenupasankami, upasankamitvā āyasmantaṃ sudhammaṃ abhivādetvā ekamantaṃ
nisīdi. ekamantaṃ nisinnaṃ kho cittaṃ gahapatiṃ āyasmā sudhammo etadavoca—
"pahūtaṃ kho te idaṃ, gahapati, khādanīyaṃ bhojanīyaṃ paṭiyattaṃ; ekā ca kho
idha natthi yadidaṃ tilasaṃguḷikā"ti. "bahumhi vata, bhante, ratane
buddhavacane vijjamāne ayyena sudhammena yadeva kiñci bhāsitaṃ yadidaṃ
tilasaṃguḷikāti. bhūtapubbaṃ, bhante, dakkhiṇāpathakā vāṇijā puratthimaṃ
janapadaṃ agamaṃsu vāṇijjāya. te tato kukkuṭiṃ ānesuṃ. atha kho sā, bhante,
kukkuṭī kākena saddhiṃ saṃvāsaṃ kappesi. sā potakaṃ janesi. yadā kho so,
bhante, kukkuṭapotako kākavassaṃ vassitukāmo hoti, kākakukkuṭīti vassati; yadā
kukkuṭivassaṃ vassitukāmo hoti, kukkuṭikākāti vassati. evameva kho, bhante,
bahumhi ratane buddhavacane vijjamāne ayyena sudhammena yadeva kiñci bhāsitaṃ
yadidaṃ tilasaṃguḷikā"ti. "akkosasi maṃ tvaṃ, gahapati, paribhāsasi maṃ tvaṃ,
gahapati. eso te, gahapati, āvāso, pakkamissāmī"ti. "nāhaṃ, bhante, ayyaṃ
sudhammaṃ akkosāmi, paribhāsāmi. vasatu, bhante, ayyo sudhammo macchikāsaṇḍe.
ramaṇīyaṃ ambāṭakavanaṃ. ahaṃ ayyassa sudhammassa ussukkaṃ karissāmi,
cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārānan"ti. dutiyampi
kho … pe …   tatiyampi kho āyasmā sudhammo cittaṃ gahapatiṃ etadavoca—  "akkosasi
maṃ tvaṃ, gahapati, paribhāsasi maṃ tvaṃ, gahapati. eso te, gahapati, āvāso,
pakkamissāmī"ti. "kahaṃ, bhante, ayyo sudhammo gamissatī"ti? "sāvatthiṃ kho
ahaṃ, gahapati, gamissāmi bhagavantaṃ dassanāyā"ti. "tena hi, bhante, yañca
attanā bhaṇitaṃ, yañca mayā bhaṇitaṃ taṃ sabbaṃ bhagavato ārocehi. anacchariyaṃ
kho panetaṃ, bhante, yaṃ ayyo sudhammo punadeva macchikāsaṇḍaṃ
paccāgaccheyyā"ti.</p>
<hr>

<p>
<span class="parno">174</span>
<a class="ms" id="p_4v_174"></a>
<a class="msdiv" id="msdiv35"></a>
atha kho āyasmā sudhammo senāsanaṃ saṃsāmetvā pattacīvaramādāya yena sāvatthi
tena pakkāmi. anupubbena yena sāvatthi jetavanaṃ anāthapiṇḍikassa ārāmo yena
bhagavā tenupasankami, upasankamitvā bhagavantaṃ abhivādetvā ekamantaṃ nisīdi.
ekamantaṃ nisinno kho āyasmā sudhammo yañca attanā bhaṇitaṃ yañca cittena
gahapatinā bhaṇitaṃ taṃ sabbaṃ bhagavato ārocesi.</p>

<p>
<span class="parno">175</span>
<a class="ms" id="p_4v_175"></a>
vigarahi buddho bhagavā—  "ananucchavikaṃ, moghapurisa, ananulomikaṃ
appatirūpaṃ assāmaṇakaṃ akappiyaṃ akaraṇīyaṃ. kathañhi nāma tvaṃ, moghapurisa,
cittaṃ gahapatiṃ saddhaṃ pasannaṃ dāyakaṃ kārakaṃ saṇghupaṭṭhākaṃ hīnena
khuṃsessasi, hīnena vambhessasi? netaṃ, moghapurisa, appasannānaṃ vā
pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "tena
hi, bhikkhave, saṇgho sudhammassa bhikkhuno paṭisāraṇīyakammaṃ karotu—  citto
te gahapati khamāpetabboti. evañca pana, bhikkhave, kātabbaṃ—  paṭhamaṃ
sudhammo bhikkhu codetabbo, codetvā sāretabbo, sāretvā āpattiṃ āropetabbo,
āpattiṃ āropetvā byattena bhikkhunā paṭibalena saṇgho ñāpetabbo—</p>
<hr>

<p>
<span class="parno">176</span>
<a class="ms" id="p_4v_176"></a>
<a class="msdiv" id="msdiv36"></a>
‘suṇātu me, bhante, saṇgho. ayaṃ sudhammo bhikkhu cittaṃ gahapatiṃ saddhaṃ
pasannaṃ dāyakaṃ kārakaṃ saṇghupaṭṭhākaṃ hīnena khuṃseti, hīnena vambheti. yadi
saṇghassa pattakallaṃ, saṇgho sudhammassa bhikkhuno paṭisāraṇīyakammaṃ
kareyya—  citto te gahapati khamāpetabboti. esā ñatti.</p>

<p>
<span class="parno">177</span>
<a class="ms" id="p_4v_177"></a>
suṇātu me, bhante, saṇgho. ayaṃ sudhammo bhikkhu cittaṃ gahapatiṃ saddhaṃ
pasannaṃ dāyakaṃ kārakaṃ saṇghupaṭṭhākaṃ hīnena khuṃseti, hīnena vambheti.
saṇgho sudhammassa bhikkhuno paṭisāraṇīyakammaṃ karoti—  citto te gahapati
khamāpetabboti. yassāyasmato khamati sudhammassa bhikkhuno paṭisāraṇīyassa
kammassa karaṇaṃ—  citto te gahapati khamāpetabboti, so tuṇhassa; yassa
nakkhamati, so bhāseyya.</p>

<p>
<span class="parno">178</span>
<a class="ms" id="p_4v_178"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ sudhammo bhikkhu cittaṃ gahapatiṃ saddhaṃ pasannaṃ dāyakaṃ
kārakaṃ saṇghupaṭṭhākaṃ hīnena khuṃseti, hīnena vambheti. saṇgho sudhammassa
bhikkhuno paṭisāraṇīyakammaṃ karoti—  citto te gahapati khamāpetabboti.
yassāyasmato khamati sudhammassa bhikkhuno paṭisāraṇīyassa kammassa karaṇaṃ—
citto te gahapati khamāpetabboti, so tuṇhassa; yassa nakkhamati, so bhāseyya.</p>

<p>
<span class="parno">179</span>
<a class="ms" id="p_4v_179"></a>
kataṃ saṇghena sudhammassa bhikkhuno paṭisāraṇīyakammaṃ—  citto te gahapati
khamāpetabboti. khamati saṇghassa, tasmā tuṇhī, evametaṃ dhārayāmī’ti.</p>
<h3>4.1 adhammakammadvādasaka</h3>

<p>
<span class="parno">180</span>
<a class="ms" id="p_4v_180"></a>
<a class="msdiv" id="msdiv37"></a>
tīhi, bhikkhave, angehi samannāgataṃ paṭisāraṇīyakammaṃ adhammakammañca hoti,
avinayakammañca, duvūpasantañca. asammukhā kataṃ hoti, appaṭipucchā kataṃ hoti,
appaṭiññāya kataṃ hoti—  imehi kho, bhikkhave, tīhangehi samannāgataṃ
paṭisāraṇīyakammaṃ adhammakammañca hoti, avinayakammañca, duvūpasantañca.</p>

<p>
<span class="parno">181</span>
<a class="ms" id="p_4v_181"></a>
aparehipi, bhikkhave, tīhangehi samannāgataṃ paṭisāraṇīyakammaṃ adhammakammañca
hoti, avinayakammañca, duvūpasantañca. anāpattiyā kataṃ hoti, adesanāgāminiyā
āpattiyā kataṃ hoti, desitāya āpattiyā kataṃ hoti … pe …   acodetvā kataṃ hoti,
asāretvā kataṃ hoti, āpattiṃ anāropetvā kataṃ hoti … pe …   asammukhā kataṃ hoti,
adhammena kataṃ hoti, vaggena kataṃ hoti … pe …   appaṭipucchā kataṃ hoti,
adhammena kataṃ hoti, vaggena kataṃ hoti … pe …   appaṭiññāya kataṃ hoti, adhammena
kataṃ hoti, vaggena kataṃ hoti … pe …   anāpattiyā kataṃ hoti, adhammena kataṃ
hoti, vaggena kataṃ hoti … pe …   adesanāgāminiyā āpattiyā kataṃ hoti, adhammena
kataṃ hoti, vaggena kataṃ hoti … pe …   desitāya āpattiyā kataṃ hoti, adhammena
kataṃ hoti, vaggena kataṃ hoti … pe …   acodetvā kataṃ hoti, adhammena kataṃ hoti,
vaggena kataṃ hoti … pe …   asāretvā kataṃ hoti, adhammena kataṃ hoti, vaggena
kataṃ hoti … pe …   āpattiṃ anāropetvā kataṃ hoti, adhammena kataṃ hoti, vaggena
kataṃ hoti—  imehi kho, bhikkhave, tīhangehi samannāgataṃ paṭisāraṇīyakammaṃ
adhammakammañca hoti, avinayakammañca, duvūpasantañca.</p>
<p class="endsutta">
<span class="parno">182</span>
<a class="ms" id="p_4v_182"></a>
paṭisāraṇīyakamme adhammakammadvādasakaṃ niṭṭhitaṃ.</p>
<strong>4.2 dhammakammadvādasaka</strong>

<p>
<span class="parno">183</span>
<a class="ms" id="p_4v_183"></a>
<a class="msdiv" id="msdiv38"></a>
tīhi, bhikkhave, angehi samannāgataṃ paṭisāraṇīyakammaṃ dhammakammañca hoti,
vinayakammañca, suvūpasantañca. sammukhā kataṃ hoti, paṭipucchā kataṃ hoti,
paṭiññāya kataṃ hoti—  imehi kho, bhikkhave, tīhangehi samannāgataṃ
paṭisāraṇīyakammaṃ dhammakammañca hoti, vinayakammañca, suvūpasantañca.</p>

<p>
<span class="parno">184</span>
<a class="ms" id="p_4v_184"></a>
aparehipi, bhikkhave, tīhangehi samannāgataṃ paṭisāraṇīyakammaṃ dhammakammañca
hoti, vinayakammañca, suvūpasantañca. āpattiyā kataṃ hoti, desanāgāminiyā
āpattiyā kataṃ hoti, adesitāya āpattiyā kataṃ hoti … pe …   codetvā kataṃ hoti,
sāretvā kataṃ hoti, āpattiṃ āropetvā kataṃ hoti … pe …   sammukhā kataṃ hoti,
dhammena kataṃ hoti, samaggena kataṃ hoti … pe …   paṭipucchā kataṃ hoti, dhammena
kataṃ hoti, samaggena kataṃ hoti … pe …   paṭiññāya kataṃ hoti, dhammena kataṃ
hoti, samaggena kataṃ hoti … pe …   āpattiyā kataṃ hoti, dhammena kataṃ hoti,
samaggena kataṃ hoti … pe …   desanāgāminiyā āpattiyā kataṃ hoti, dhammena kataṃ
hoti, samaggena kataṃ hoti … pe …   adesitāya āpattiyā kataṃ hoti, dhammena kataṃ
hoti, samaggena kataṃ hoti … pe …   codetvā kataṃ hoti, dhammena kataṃ hoti,
samaggena kataṃ hoti … pe …   sāretvā kataṃ hoti, dhammena kataṃ hoti, samaggena
kataṃ hoti … pe …   āpattiṃ āropetvā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave, tīhangehi samannāgataṃ paṭisāraṇīyakammaṃ
dhammakammañca hoti, vinayakammañca, suvūpasantañca.</p>
<p class="endsutta">
<span class="parno">185</span>
<a class="ms" id="p_4v_185"></a>
paṭisāraṇīyakamme dhammakammadvādasakaṃ niṭṭhitaṃ.</p>
<h3>4.3 ākankhamānacatukka</h3>

<p>
<span class="parno">186</span>
<a class="ms" id="p_4v_186"></a>
<a class="msdiv" id="msdiv39"></a>
pañcahi, bhikkhave, angehi samannāgatassa bhikkhuno, ākankhamāno saṇgho,
paṭisāraṇīyakammaṃ kareyya. gihīnaṃ alābhāya parisakkati, gihīnaṃ anatthāya
parisakkati, gihīnaṃ anāvāsāya parisakkati, gihī akkosati paribhāsati, gihī
gihīhi bhedeti—  imehi kho, bhikkhave, pañcahangehi samannāgatassa bhikkhuno,
ākankhamāno saṇgho, paṭisāraṇīyakammaṃ kareyya. (1)</p>

<p>
<span class="parno">187</span>
<a class="ms" id="p_4v_187"></a>
aparehipi, bhikkhave, pañcahangehi samannāgatassa bhikkhuno, ākankhamāno
saṇgho, paṭisāraṇīyakammaṃ kareyya. gihīnaṃ buddhassa avaṇṇaṃ bhāsati, gihīnaṃ
dhammassa avaṇṇaṃ bhāsati, gihīnaṃ saṇghassa avaṇṇaṃ bhāsati, gihī hīnena
khuṃseti hīnena vambheti, gihīnaṃ dhammikaṃ paṭissavaṃ na saccāpeti—  imehi
kho, bhikkhave, pañcahangehi samannāgatassa bhikkhuno, ākankhamāno saṇgho,
paṭisāraṇīyakammaṃ kareyya. (2)</p>

<p>
<span class="parno">188</span>
<a class="ms" id="p_4v_188"></a>
pañcannaṃ, bhikkhave, bhikkhūnaṃ, ākankhamāno saṇgho, paṭisāraṇīyakammaṃ
kareyya. eko gihīnaṃ alābhāya parisakkati, eko gihīnaṃ anatthāya parisakkati,
eko gihīnaṃ anāvāsāya parisakkati, eko gihī akkosati paribhāsati, eko gihī
gihīhi bhedeti—  imesaṃ kho, bhikkhave, pañcannaṃ bhikkhūnaṃ, ākankhamāno
saṇgho, paṭisāraṇīyakammaṃ kareyya. (3)</p>

<p>
<span class="parno">189</span>
<a class="ms" id="p_4v_189"></a>
aparesampi, bhikkhave, pañcannaṃ bhikkhūnaṃ, ākankhamāno saṇgho,
paṭisāraṇīyakammaṃ kareyya. eko gihīnaṃ buddhassa avaṇṇaṃ bhāsati, eko gihīnaṃ
dhammassa avaṇṇaṃ bhāsati, eko gihīnaṃ saṇghassa avaṇṇaṃ bhāsati, eko gihī
hīnena khuṃseti hīnena vambheti, eko gihīnaṃ dhammikaṃ paṭissavaṃ na saccāpeti—
imesaṃ kho, bhikkhave, pañcannaṃ bhikkhūnaṃ, ākankhamāno saṇgho,
paṭisāraṇīyakammaṃ kareyya. (4)</p>
<p class="endsutta">
<span class="parno">190</span>
<a class="ms" id="p_4v_190"></a>
ākankhamānacatukkaṃ niṭṭhitaṃ.</p>
<h3>4.4 aṭṭhārasavatta</h3>

<p>
<span class="parno">191</span>
<a class="ms" id="p_4v_191"></a>
<a class="msdiv" id="msdiv40"></a>
paṭisāraṇīyakammakatena, bhikkhave, bhikkhunā sammā vattitabbaṃ. tatrāyaṃ
sammāvattanā—  na upasampādetabbaṃ, na nissayo dātabbo, na sāmaṇero
upaṭṭhāpetabbo, na bhikkhunovādakasammuti sāditabbā, sammatenapi bhikkhuniyo na
ovaditabbā. yāya āpattiyā saṇghena paṭisāraṇīyakammaṃ kataṃ hoti sā āpatti na
āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ,
kammikā na garahitabbā. na pakatattassa bhikkhuno uposatho ṭhapetabbo, na
pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na
okāso kāretabbo, na codetabbo, na sāretabbo, na bhikkhūhi sampayojetabban"ti.</p>
<hr>
<p class="endsutta">
<span class="parno">192</span>
<a class="ms" id="p_4v_192"></a>
paṭisāraṇīyakamme aṭṭhārasavattaṃ niṭṭhitaṃ.</p>
<hr>

<p>
<span class="parno">193</span>
<a class="ms" id="p_4v_193"></a>
<a class="msdiv" id="msdiv41"></a>
atha kho saṇgho sudhammassa bhikkhuno paṭisāraṇīyakammaṃ akāsi—  "citto te
gahapati khamāpetabbo"ti. so saṇghena paṭisāraṇīyakammakato macchikāsaṇḍaṃ
gantvā mankubhūto nāsakkhi cittaṃ gahapatiṃ khamāpetuṃ. punadeva sāvatthiṃ
paccāgañchi. bhikkhū evamāhaṃsu—  "khamāpito tayā, āvuso sudhamma, citto
gahapatī"ti? "idhāhaṃ, āvuso, macchikāsaṇḍaṃ gantvā mankubhūto nāsakkhiṃ cittaṃ
gahapatiṃ khamāpetun"ti. bhikkhū bhagavato etamatthaṃ ārocesuṃ … pe …  . "tena hi,
bhikkhave, saṇgho sudhammassa bhikkhuno anudūtaṃ detu—  cittaṃ gahapatiṃ
khamāpetuṃ. evañca pana, bhikkhave, dātabbo—  paṭhamaṃ bhikkhu yācitabbo,
yācitvā byattena bhikkhunā paṭibalena saṇgho ñāpetabbo—</p>

<p>
<span class="parno">194</span>
<a class="ms" id="p_4v_194"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
bhikkhuṃ sudhammassa bhikkhuno anudūtaṃ dadeyya cittaṃ gahapatiṃ khamāpetuṃ.
esā ñatti.</p>

<p>
<span class="parno">195</span>
<a class="ms" id="p_4v_195"></a>
suṇātu me, bhante, saṇgho. saṇgho itthannāmaṃ bhikkhuṃ sudhammassa bhikkhuno
anudūtaṃ deti cittaṃ gahapatiṃ khamāpetuṃ. yassāyasmato khamati itthannāmassa
bhikkhuno sudhammassa bhikkhuno anudūtassa dānaṃ cittaṃ gahapatiṃ khamāpetuṃ,
so tuṇhassa; yassa nakkhamati, so bhāseyya.</p>

<p>
<span class="parno">196</span>
<a class="ms" id="p_4v_196"></a>
dinno saṇghena itthannāmo bhikkhu sudhammassa bhikkhuno anudūto cittaṃ
gahapatiṃ khamāpetuṃ. khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">197</span>
<a class="ms" id="p_4v_197"></a>
<a class="msdiv" id="msdiv42"></a>
tena, bhikkhave, sudhammena bhikkhunā anudūtena bhikkhunā saddhiṃ
macchikāsaṇḍaṃ gantvā citto gahapati khamāpetabbo—  ‘khama, gahapati, pasādemi
tan’ti. evañce vuccamāno khamati, iccetaṃ kusalaṃ. no ce khamati, anudūtena
bhikkhunā vattabbo—  ‘khama, gahapati, imassa bhikkhuno, pasādeti tan’ti.
evañce vuccamāno khamati, iccetaṃ kusalaṃ. no ce khamati, anudūtena bhikkhunā
vattabbo—  ‘khama, gahapati, imassa bhikkhuno, ahaṃ taṃ pasādemī’ti. evañce
vuccamāno khamati, iccetaṃ kusalaṃ. no ce khamati, anudūtena bhikkhunā
vattabbo—  ‘khama, gahapati, imassa bhikkhuno, saṇghassa vacanenā’ti. evañce
vuccamāno khamati, iccetaṃ kusalaṃ. no ce khamati, anudūtena bhikkhunā sudhammo
bhikkhu cittassa gahapatino dassanūpacāraṃ avijahāpetvā savanūpacāraṃ
avijahāpetvā ekaṃsaṃ uttarāsangaṃ kārāpetvā ukkuṭikaṃ nisīdāpetvā añjaliṃ
paggaṇhāpetvā taṃ āpattiṃ desāpetabbo"ti.</p>

<p>
<span class="parno">198</span>
<a class="ms" id="p_4v_198"></a>
atha kho āyasmā sudhammo anudūtena bhikkhunā saddhiṃ macchikāsaṇḍaṃ gantvā
cittaṃ gahapatiṃ khamāpesi. so sammā vattati, lomaṃ pāteti, netthāraṃ vattati,
bhikkhū upasankamitvā evaṃ vadeti—  "ahaṃ, āvuso, saṇghena
paṭisāraṇīyakammakato sammā vattāmi, lomaṃ pātemi, netthāraṃ vattāmi. kathaṃ nu
kho mayā paṭipajjitabban"ti? bhikkhū bhagavato etamatthaṃ ārocesuṃ … pe …   "tena
hi, bhikkhave, saṇgho sudhammassa bhikkhuno paṭisāraṇīyakammaṃ
paṭippassambhetu.</p>
<h3>4.5 nappaṭippassambhetabbaaṭṭhārasaka</h3>

<p>
<span class="parno">199</span>
<a class="ms" id="p_4v_199"></a>
<a class="msdiv" id="msdiv43"></a>
pañcahi, bhikkhave, angehi samannāgatassa bhikkhuno paṭisāraṇīyakammaṃ
nappaṭippassambhetabbaṃ. upasampādeti, nissayaṃ deti, sāmaṇeraṃ upaṭṭhāpeti,
bhikkhunovādakasammutiṃ sādiyati, sammatopi bhikkhuniyo ovadati—  imehi kho,
bhikkhave, pañcahangehi samannāgatassa bhikkhuno paṭisāraṇīyakammaṃ
nappaṭippassambhetabbaṃ.</p>

<p>
<span class="parno">200</span>
<a class="ms" id="p_4v_200"></a>
aparehipi, bhikkhave, pañcahangehi samannāgatassa bhikkhuno paṭisāraṇīyakammaṃ
nappaṭippassambhetabbaṃ. yāya āpattiyā saṇghena paṭisāraṇīyakammaṃ kataṃ hoti
taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ
garahati, kammike garahati—  imehi kho, bhikkhave, pañcahangehi samannāgatassa
bhikkhuno paṭisāraṇīyakammaṃ nappaṭippassambhetabbaṃ.</p>

<p>
<span class="parno">201</span>
<a class="ms" id="p_4v_201"></a>
aṭṭhahi, bhikkhave, angehi samannāgatassa bhikkhuno paṭisāraṇīyakammaṃ
nappaṭippassambhetabbaṃ. pakatattassa bhikkhuno uposathaṃ ṭhapeti, pavāraṇaṃ
ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti,
sāreti, bhikkhūhi sampayojeti—  imehi kho, bhikkhave, aṭṭhahangehi
samannāgatassa bhikkhuno paṭisāraṇīyakammaṃ nappaṭippassambhetabbaṃ.</p>
<p class="endsutta">
<span class="parno">202</span>
<a class="ms" id="p_4v_202"></a>
paṭisāraṇīyakamme nappaṭippassambhetabbaaṭṭhārasakaṃ niṭṭhitaṃ.</p>
<strong>4.6 paṭippassambhetabbaaṭṭhārasaka</strong>

<p>
<span class="parno">203</span>
<a class="ms" id="p_4v_203"></a>
<a class="msdiv" id="msdiv44"></a>
pañcahi, bhikkhave, angehi samannāgatassa bhikkhuno paṭisāraṇīyakammaṃ
paṭippassambhetabbaṃ. na upasampādeti, na nissayaṃ deti, na sāmaṇeraṃ
upaṭṭhāpeti, na bhikkhunovādakasammutiṃ sādiyati, sammatopi bhikkhuniyo na
ovadati—  imehi kho, bhikkhave, pañcahangehi samannāgatassa bhikkhuno
paṭisāraṇīyakammaṃ paṭippassambhetabbaṃ.</p>

<p>
<span class="parno">204</span>
<a class="ms" id="p_4v_204"></a>
aparehipi, bhikkhave, pañcahangehi samannāgatassa bhikkhuno paṭisāraṇīyakammaṃ
paṭippassambhetabbaṃ. yāya āpattiyā saṇghena paṭisāraṇīyakammaṃ kataṃ hoti taṃ
āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na
garahati, kammike na garahati—  imehi kho, bhikkhave, pañcahangehi
samannāgatassa bhikkhuno paṭisāraṇīyakammaṃ paṭippassambhetabbaṃ.</p>

<p>
<span class="parno">205</span>
<a class="ms" id="p_4v_205"></a>
aṭṭhahi, bhikkhave, angehi samannāgatassa bhikkhuno paṭisāraṇīyakammaṃ
paṭippassambhetabbaṃ. na pakatattassa bhikkhuno uposathaṃ ṭhapeti, na pavāraṇaṃ
ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na
codeti, na sāreti, na bhikkhūhi sampayojeti—  imehi kho, bhikkhave,
aṭṭhahangehi samannāgatassa bhikkhuno paṭisāraṇīyakammaṃ paṭippassambhetabbaṃ.</p>
<hr>
<p class="endsutta">
<span class="parno">206</span>
<a class="ms" id="p_4v_206"></a>
paṭisāraṇīyakamme paṭippassambhetabbaaṭṭhārasakaṃ niṭṭhitaṃ.</p>
<hr>

<p>
<span class="parno">207</span>
<a class="ms" id="p_4v_207"></a>
<a class="msdiv" id="msdiv45"></a>
evañca pana, bhikkhave, paṭippassambhetabbaṃ. tena, bhikkhave, sudhammena
bhikkhunā saṇghaṃ upasankamitvā ekaṃsaṃ uttarāsangaṃ karitvā vuḍḍhānaṃ
bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa
vacanīyo—  ‘ahaṃ, bhante, saṇghena paṭisāraṇīyakammakato sammā vattāmi, lomaṃ
pātemi, netthāraṃ vattāmi, paṭisāraṇīyassa kammassa paṭippassaddhiṃ yācāmī’ti.
dutiyampi yācitabbā. tatiyampi yācitabbā. byattena bhikkhunā paṭibalena saṇgho
ñāpetabbo—</p>

<p>
<span class="parno">208</span>
<a class="ms" id="p_4v_208"></a>
‘suṇātu me, bhante, saṇgho. ayaṃ sudhammo bhikkhu saṇghena
paṭisāraṇīyakammakato sammā vattati, lomaṃ pāteti, netthāraṃ vattati,
paṭisāraṇīyassa kammassa paṭippassaddhiṃ yācati. yadi saṇghassa pattakallaṃ,
saṇgho sudhammassa bhikkhuno paṭisāraṇīyakammaṃ paṭippassambheyya. esā ñatti.</p>

<p>
<span class="parno">209</span>
<a class="ms" id="p_4v_209"></a>
suṇātu me, bhante, saṇgho. ayaṃ sudhammo bhikkhu saṇghena paṭisāraṇīyakammakato
sammā vattati, lomaṃ pāteti, netthāraṃ vattati, paṭisāraṇīyassa kammassa
paṭippassaddhiṃ yācati. saṇgho sudhammassa bhikkhuno paṭisāraṇīyakammaṃ
paṭippassambheti. yassāyasmato khamati sudhammassa bhikkhuno paṭisāraṇīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">210</span>
<a class="ms" id="p_4v_210"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ sudhammo bhikkhu saṇghena paṭisāraṇīyakammakato sammā
vattati, lomaṃ pāteti, netthāraṃ vattati, paṭisāraṇīyassa kammassa
paṭippassaddhiṃ yācati. saṇgho sudhammassa bhikkhuno paṭisāraṇīyakammaṃ
paṭippassambheti. yassāyasmato khamati sudhammassa bhikkhuno paṭisāraṇīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">211</span>
<a class="ms" id="p_4v_211"></a>
paṭippassaddhaṃ saṇghena sudhammassa bhikkhuno paṭisāraṇīyakammaṃ. khamati
saṇghassa, tasmā tuṇhī, evametaṃ dhārayāmī’"ti.</p>
<hr>
<p class="endsutta">
<span class="parno">212</span>
<a class="ms" id="p_4v_212"></a>
paṭisāraṇīyakammaṃ niṭṭhitaṃ catutthaṃ.</p>
<h3>5 āpattiyāadassaneukkhepanīyakamma</h3>

<p>
<span class="parno">213</span>
<a class="ms" id="p_4v_213"></a>
<a class="msdiv" id="msdiv46"></a>
tena samayena buddho bhagavā kosambiyaṃ viharati ghositārāme. tena kho pana
samayena āyasmā channo āpattiṃ āpajjitvā na icchati āpattiṃ passituṃ. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma āyasmā
channo āpattiṃ āpajjitvā na icchissati āpattiṃ passitun"ti. atha kho te
bhikkhū bhagavato etamatthaṃ ārocesuṃ.</p>

<p>
<span class="parno">214</span>
<a class="ms" id="p_4v_214"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, channo bhikkhu āpattiṃ āpajjitvā
na icchati āpattiṃ passitun"ti? "saccaṃ, bhagavā"ti. vigarahi buddho bhagavā—
"ananucchavikaṃ … pe …   kathañhi nāma so, bhikkhave, moghapuriso āpattiṃ āpajjitvā
na icchissati āpattiṃ passituṃ? netaṃ, bhikkhave, appasannānaṃ vā pasādāya … pe …
vigarahitvā … pe …   dhammiṃ kathaṃ katvā bhikkhū āmantesi—  "tena hi, bhikkhave,
saṇgho channassa bhikkhuno, āpattiyā adassane, ukkhepanīyakammaṃ karotu—
asambhogaṃ saṇghena. evañca pana, bhikkhave, kātabbaṃ—  paṭhamaṃ channo bhikkhu
codetabbo, codetvā sāretabbo, sāretvā āpattiṃ āropetabbo, āpattiṃ āropetvā
byattena bhikkhunā paṭibalena saṇgho ñāpetabbo—</p>

<p>
<span class="parno">215</span>
<a class="ms" id="p_4v_215"></a>
<a class="msdiv" id="msdiv47"></a>
‘suṇātu me, bhante, saṇgho. ayaṃ channo bhikkhu āpattiṃ āpajjitvā na icchati
āpattiṃ passituṃ. yadi saṇghassa pattakallaṃ, saṇgho channassa bhikkhuno,
āpattiyā adassane, ukkhepanīyakammaṃ kareyya—  asambhogaṃ saṇghena. esā ñatti.</p>

<p>
<span class="parno">216</span>
<a class="ms" id="p_4v_216"></a>
suṇātu me, bhante, saṇgho. ayaṃ channo bhikkhu āpattiṃ āpajjitvā na icchati
āpattiṃ passituṃ. saṇgho channassa bhikkhuno, āpattiyā adassane,
ukkhepanīyakammaṃ karoti—  asambhogaṃ saṇghena. yassāyasmato khamati channassa
bhikkhuno, āpattiyā adassane, ukkhepanīyassa kammassa karaṇaṃ—  asambhogaṃ
saṇghena, so tuṇhassa; yassa nakkhamati, so bhāseyya.</p>

<p>
<span class="parno">217</span>
<a class="ms" id="p_4v_217"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ channo bhikkhu āpattiṃ āpajjitvā na icchati āpattiṃ
passituṃ. saṇgho channassa bhikkhuno, āpattiyā adassane, ukkhepanīyakammaṃ
karoti—  asambhogaṃ saṇghena. yassāyasmato khamati channassa bhikkhuno,
āpattiyā adassane, ukkhepanīyassa kammassa karaṇaṃ—  asambhogaṃ saṇghena, so
tuṇhassa; yassa nakkhamati, so bhāseyya.</p>

<p>
<span class="parno">218</span>
<a class="ms" id="p_4v_218"></a>
kataṃ saṇghena channassa bhikkhuno, āpattiyā adassane, ukkhepanīyakammaṃ—
asambhogaṃ saṇghena. khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">219</span>
<a class="ms" id="p_4v_219"></a>
āvāsaparamparañca, bhikkhave, saṃsatha—  ‘channo bhikkhu saṇghena āpattiyā
adassane, ukkhepanīyakammakato—  asambhogaṃ saṇghenā’ti.</p>
<h3>5.1 adhammakammadvādasaka</h3>

<p>
<span class="parno">220</span>
<a class="ms" id="p_4v_220"></a>
<a class="msdiv" id="msdiv48"></a>
tīhi, bhikkhave, angehi samannāgataṃ, āpattiyā adassane, ukkhepanīyakammaṃ
adhammakammañca hoti, avinayakammañca, duvūpasantañca. asammukhā kataṃ hoti,
appaṭipucchā kataṃ hoti, appaṭiññāya kataṃ hoti—  imehi kho, bhikkhave,
tīhangehi samannāgataṃ, āpattiyā adassane, ukkhepanīyakammaṃ adhammakammañca
hoti, avinayakammañca, duvūpasantañca.</p>

<p>
<span class="parno">221</span>
<a class="ms" id="p_4v_221"></a>
aparehipi, bhikkhave, tīhangehi samannāgataṃ, āpattiyā adassane,
ukkhepanīyakammaṃ adhammakammañca hoti, avinayakammañca, duvūpasantañca.
anāpattiyā kataṃ hoti, adesanāgāminiyā āpattiyā kataṃ hoti, desitāya āpattiyā
kataṃ hoti … pe …   acodetvā kataṃ hoti, asāretvā kataṃ hoti, āpattiṃ anāropetvā
kataṃ hoti … pe …   asammukhā kataṃ hoti, adhammena kataṃ hoti, vaggena kataṃ
hoti … pe …   appaṭipucchā kataṃ hoti, adhammena kataṃ hoti, vaggena kataṃ hoti … pe …
appaṭiññāya kataṃ hoti, adhammena kataṃ hoti, vaggena kataṃ hoti … pe …
anāpattiyā kataṃ hoti, adhammena kataṃ hoti, vaggena kataṃ hoti … pe …
adesanāgāminiyā āpattiyā kataṃ hoti, adhammena kataṃ hoti, vaggena kataṃ
hoti … pe …   desitāya āpattiyā kataṃ hoti, adhammena kataṃ hoti, vaggena kataṃ
hoti … pe …   acodetvā kataṃ hoti, adhammena kataṃ hoti, vaggena kataṃ hoti … pe …
asāretvā kataṃ hoti, adhammena kataṃ hoti, vaggena kataṃ hoti … pe …   āpattiṃ
anāropetvā kataṃ hoti, adhammena kataṃ hoti, vaggena kataṃ hoti—  imehi kho,
bhikkhave, tīhangehi samannāgataṃ, āpattiyā adassane, ukkhepanīyakammaṃ
adhammakammañca hoti, avinayakammañca, duvūpasantañca.</p>
<p class="endsutta">
<span class="parno">222</span>
<a class="ms" id="p_4v_222"></a>
āpattiyā adassane ukkhepanīyakamme<br>
adhammakammadvādasakaṃ niṭṭhitaṃ.</p>
<strong>5.2 dhammakammadvādasaka</strong>

<p>
<span class="parno">223</span>
<a class="ms" id="p_4v_223"></a>
<a class="msdiv" id="msdiv49"></a>
tīhi, bhikkhave, angehi samannāgataṃ, āpattiyā adassane, ukkhepanīyakammaṃ
dhammakammañca hoti, vinayakammañca, suvūpasantañca. sammukhā kataṃ hoti,
paṭipucchā kataṃ hoti, paṭiññāya kataṃ hoti—  imehi kho, bhikkhave, tīhangehi
samannāgataṃ, āpattiyā adassane, ukkhepanīyakammaṃ dhammakammañca hoti,
vinayakammañca, suvūpasantañca.</p>

<p>
<span class="parno">224</span>
<a class="ms" id="p_4v_224"></a>
aparehipi, bhikkhave, tīhangehi samannāgataṃ … pe …  . āpattiyā kataṃ hoti,
desanāgāminiyā āpattiyā kataṃ hoti, adesitāya āpattiyā kataṃ hoti … pe …   codetvā
kataṃ hoti, sāretvā kataṃ hoti, āpattiṃ āropetvā kataṃ hoti … pe …   sammukhā kataṃ
hoti, dhammena kataṃ hoti, samaggena kataṃ hoti … pe …   paṭipucchā kataṃ hoti,
dhammena kataṃ hoti, samaggena kataṃ hoti … pe …   paṭiññāya kataṃ hoti, dhammena
kataṃ hoti, samaggena kataṃ hoti … pe …   āpattiyā kataṃ hoti, dhammena kataṃ hoti,
samaggena kataṃ hoti … pe …   desanāgāminiyā āpattiyā kataṃ hoti, dhammena kataṃ
hoti, samaggena kataṃ hoti … pe …   adesitāya āpattiyā kataṃ hoti, dhammena kataṃ
hoti, samaggena kataṃ hoti … pe …   codetvā kataṃ hoti, dhammena kataṃ hoti,
samaggena kataṃ hoti … pe …   sāretvā kataṃ hoti, dhammena kataṃ hoti, samaggena
kataṃ hoti … pe …   āpattiṃ āropetvā kataṃ hoti, dhammena kataṃ hoti, samaggena
kataṃ hoti—  imehi kho, bhikkhave, tīhangehi samannāgataṃ, āpattiyā adassane,
ukkhepanīyakammaṃ dhammakammañca hoti, vinayakammañca, suvūpasantañca.</p>
<p class="endsutta">
<span class="parno">225</span>
<a class="ms" id="p_4v_225"></a>
āpattiyā adassane ukkhepanīyakamme<br>
dhammakammadvādasakaṃ niṭṭhitaṃ.</p>
<strong>5.3 ākankhamānachakka</strong>

<p>
<span class="parno">226</span>
<a class="ms" id="p_4v_226"></a>
<a class="msdiv" id="msdiv50"></a>
tīhi, bhikkhave, angehi samannāgatassa bhikkhuno, ākankhamāno saṇgho, āpattiyā
adassane, ukkhepanīyakammaṃ kareyya. bhaṇḍanakārako hoti kalahakārako
vivādakārako bhassakārako saṇghe adhikaraṇakārako; bālo hoti abyatto
āpattibahulo anapadāno; gihisaṃsaṭṭho viharati ananulomikehi gihisaṃsaggehi—
imehi kho, bhikkhave, tīhangehi samannāgatassa bhikkhuno, ākankhamāno saṇgho,
āpattiyā adassane, ukkhepanīyakammaṃ kareyya.</p>

<p>
<span class="parno">227</span>
<a class="ms" id="p_4v_227"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
āpattiyā adassane, ukkhepanīyakammaṃ kareyya. adhisīle sīlavipanno hoti,
ajjhācāre ācāravipanno hoti, atidiṭṭhiyā diṭṭhivipanno hoti—  imehi kho,
bhikkhave, tīhangehi samannāgatassa bhikkhuno, ākankhamāno saṇgho, āpattiyā
adassane, ukkhepanīyakammaṃ kareyya.</p>

<p>
<span class="parno">228</span>
<a class="ms" id="p_4v_228"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
āpattiyā adassane, ukkhepanīyakammaṃ kareyya. buddhassa avaṇṇaṃ bhāsati,
dhammassa avaṇṇaṃ bhāsati, saṇghassa avaṇṇaṃ bhāsati—  imehi kho, bhikkhave,
tīhangehi samannāgatassa bhikkhuno, ākankhamāno saṇgho, āpattiyā adassane,
ukkhepanīyakammaṃ kareyya.</p>

<p>
<span class="parno">229</span>
<a class="ms" id="p_4v_229"></a>
tiṇṇaṃ, bhikkhave, bhikkhūnaṃ, ākankhamāno saṇgho, āpattiyā adassane,
ukkhepanīyakammaṃ kareyya. eko bhaṇḍanakārako hoti kalahakārako vivādakārako
bhassakārako saṇghe adhikaraṇakārako; eko bālo hoti abyatto āpattibahulo
anapadāno; eko gihisaṃsaṭṭho viharati ananulomikehi gihisaṃsaggehi—  imesaṃ
kho, bhikkhave, tiṇṇaṃ bhikkhūnaṃ, ākankhamāno saṇgho, āpattiyā adassane,
ukkhepanīyakammaṃ kareyya.</p>

<p>
<span class="parno">230</span>
<a class="ms" id="p_4v_230"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, āpattiyā
adassane, ukkhepanīyakammaṃ kareyya. eko adhisīle sīlavipanno hoti, eko
ajjhācāre ācāravipanno hoti, eko atidiṭṭhiyā diṭṭhivipanno hoti—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, āpattiyā adassane,
ukkhepanīyakammaṃ kareyya.</p>

<p>
<span class="parno">231</span>
<a class="ms" id="p_4v_231"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, āpattiyā
adassane, ukkhepanīyakammaṃ kareyya. eko buddhassa avaṇṇaṃ bhāsati, eko
dhammassa avaṇṇaṃ bhāsati, eko saṇghassa avaṇṇaṃ bhāsati—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, āpattiyā adassane,
ukkhepanīyakammaṃ kareyya.</p>
<p class="endsutta">
<span class="parno">232</span>
<a class="ms" id="p_4v_232"></a>
āpattiyā adassane ukkhepanīyakamme<br>
ākankhamānachakkaṃ niṭṭhitaṃ.</p>
<strong>5.4 tecattālīsavatta</strong>

<p>
<span class="parno">233</span>
<a class="ms" id="p_4v_233"></a>
<a class="msdiv" id="msdiv51"></a>
āpattiyā adassane ukkhepanīyakammakatena, bhikkhave, bhikkhunā sammā
vattitabbaṃ. tatrāyaṃ sammāvattanā—  na upasampādetabbaṃ, na nissayo dātabbo,
na sāmaṇero upaṭṭhāpetabbo, na bhikkhunovādakasammuti sāditabbā, sammatenapi
bhikkhuniyo na ovaditabbā. yāya āpattiyā saṇghena, āpattiyā adassane,
ukkhepanīyakammaṃ kataṃ hoti sā āpatti na āpajjitabbā, aññā vā tādisikā, tato
vā pāpiṭṭhatarā; kammaṃ na garahitabbaṃ, kammikā na garahitabbā. na
pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ,
āsanābhihāro, seyyābhihāro, pādodakaṃ, pādapīṭhaṃ pādakathalikaṃ,
pattacīvarappaṭiggahaṇaṃ, nahāne piṭṭhiparikammaṃ sāditabbaṃ. na pakatatto
bhikkhu sīlavipattiyā anuddhaṃsetabbo, na ācāravipattiyā anuddhaṃsetabbo, na
diṭṭhivipattiyā anuddhaṃsetabbo, na ājīvavipattiyā anuddhaṃsetabbo, na bhikkhu
bhikkhūhi bhedetabbo, na gihiddhajo dhāretabbo, na titthiyaddhajo dhāretabbo,
na titthiyā sevitabbā; bhikkhū sevitabbā, bhikkhusikkhāya sikkhitabbaṃ. na
pakatattena bhikkhunā saddhiṃ ekacchanne āvāse vatthabbaṃ, na ekacchanne
anāvāse vatthabbaṃ, na ekacchanne āvāse vā anāvāse vā vatthabbaṃ, pakatattaṃ
bhikkhuṃ disvā āsanā vuṭṭhātabbaṃ, na pakatatto bhikkhu āsādetabbo anto vā bahi
vā. na pakatattassa bhikkhuno uposatho ṭhapetabbo, na pavāraṇā ṭhapetabbā, na
savacanīyaṃ kātabbaṃ, na anuvādo paṭṭhapetabbo, na okāso kāretabbo, na
codetabbo, na sāretabbo, na bhikkhūhi sampayojetabban"ti.</p>
<p class="endsutta">
<span class="parno">234</span>
<a class="ms" id="p_4v_234"></a>
āpattiyā adassane ukkhepanīyakamme<br>
tecattālīsavattaṃ niṭṭhitaṃ.</p>

<p>
<span class="parno">235</span>
<a class="ms" id="p_4v_235"></a>
<a class="msdiv" id="msdiv52"></a>
atha kho saṇgho channassa bhikkhuno, āpattiyā adassane, ukkhepanīyakammaṃ
akāsi—  asambhogaṃ saṇghena. so saṇghena, āpattiyā adassane,
ukkhepanīyakammakato tamhā āvāsā aññaṃ āvāsaṃ agamāsi. tattha bhikkhū neva
abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na
sakkariṃsu, na garuṃ kariṃsu, na mānesuṃ, na pūjesuṃ. so bhikkhūhi
asakkariyamāno agarukariyamāno amāniyamāno apūjiyamāno asakkārapakato tamhāpi
āvāsā aññaṃ āvāsaṃ agamāsi. tatthapi bhikkhū neva abhivādesuṃ, na paccuṭṭhesuṃ,
na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na
mānesuṃ, na pūjesuṃ. so bhikkhūhi asakkariyamāno agarukariyamāno amāniyamāno
apūjiyamāno asakkārapakato tamhāpi āvāsā aññaṃ āvāsaṃ agamāsi. tatthapi bhikkhū
neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na
sakkariṃsu, na garuṃ kariṃsu, na mānesuṃ, na pūjesuṃ. so bhikkhūhi
asakkariyamāno agarukariyamāno amāniyamāno apūjiyamāno asakkārapakato punadeva
kosambiṃ paccāgañchi. so sammā vattati, lomaṃ pāteti, netthāraṃ vattati,
bhikkhū upasankamitvā evaṃ vadeti—  "ahaṃ, āvuso, saṇghena, āpattiyā adassane,
ukkhepanīyakammakato sammā vattāmi, lomaṃ pātemi, netthāraṃ vattāmi. kathaṃ nu
kho mayā paṭipajjitabban"ti? bhikkhū bhagavato etamatthaṃ ārocesuṃ … pe …  . "tena
hi, bhikkhave, saṇgho channassa bhikkhuno, āpattiyā adassane, ukkhepanīyakammaṃ
paṭippassambhetu.</p>
<strong>5.5 nappaṭippas&shy;sambhetabbate&shy;cattālīsaka</strong>

<p>
<span class="parno">236</span>
<a class="ms" id="p_4v_236"></a>
<a class="msdiv" id="msdiv53"></a>
pañcahi, bhikkhave, angehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. upasampādeti, nissayaṃ deti,
sāmaṇeraṃ upaṭṭhāpeti, bhikkhunovādakasammutiṃ sādiyati, sammatopi bhikkhuniyo
ovadati—  imehi kho, bhikkhave, pañcahangehi samannāgatassa bhikkhuno, āpattiyā
adassane, ukkhepanīyakammaṃ nappaṭippassambhetabbaṃ. (5)</p>

<p>
<span class="parno">237</span>
<a class="ms" id="p_4v_237"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. yāya āpattiyā saṇghena, āpattiyā
adassane, ukkhepanīyakammaṃ kataṃ hoti taṃ āpattiṃ āpajjati, aññaṃ vā
tādisikaṃ, tato vā pāpiṭṭhataraṃ; kammaṃ garahati, kammike garahati—  imehi
kho, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. (10)</p>

<p>
<span class="parno">238</span>
<a class="ms" id="p_4v_238"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. pakatattassa bhikkhuno abhivādanaṃ,
paccuṭṭhānaṃ, añjalikammaṃ, sāmīcikammaṃ, āsanābhihāraṃ sādiyati—  imehi kho,
bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. (15)</p>

<p>
<span class="parno">239</span>
<a class="ms" id="p_4v_239"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. pakatattassa bhikkhuno
seyyābhihāraṃ, pādodakaṃ pādapīṭhaṃ, pādakathalikaṃ, pattacīvarappaṭiggahaṇaṃ,
nahāne piṭṭhiparikammaṃ sādiyati—  imehi kho, bhikkhave, pañcahangehi
samannāgatassa bhikkhuno, āpattiyā adassane, ukkhepanīyakammaṃ
nappaṭippassambhetabbaṃ. (20)</p>

<p>
<span class="parno">240</span>
<a class="ms" id="p_4v_240"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. pakatattaṃ bhikkhuṃ sīlavipattiyā
anuddhaṃseti, ācāravipattiyā anuddhaṃseti, diṭṭhivipattiyā anuddhaṃseti,
ājīvavipattiyā anuddhaṃseti, bhikkhuṃ bhikkhūhi bhedeti—  imehi kho, bhikkhave,
pañcahangehi samannāgatassa bhikkhuno, āpattiyā adassane, ukkhepanīyakammaṃ
nappaṭippassambhetabbaṃ. (25)</p>

<p>
<span class="parno">241</span>
<a class="ms" id="p_4v_241"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. gihiddhajaṃ dhāreti,
titthiyaddhajaṃ dhāreti, titthiye sevati; bhikkhū na sevati, bhikkhusikkhāya na
sikkhati—  imehi kho, bhikkhave, pañcahangehi samannāgatassa bhikkhuno,
āpattiyā adassane, ukkhepanīyakammaṃ nappaṭippassambhetabbaṃ. (30)</p>

<p>
<span class="parno">242</span>
<a class="ms" id="p_4v_242"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. pakatattena bhikkhunā saddhiṃ
ekacchanne āvāse vasati, ekacchanne anāvāse vasati, ekacchanne āvāse vā anāvāse
vā vasati; pakatattaṃ bhikkhuṃ disvā āsanā na vuṭṭhāti; pakatattaṃ bhikkhuṃ
āsādeti anto vā bahi vā—  imehi kho, bhikkhave, pañcahangehi samannāgatassa
bhikkhuno, āpattiyā adassane, ukkhepanīyakammaṃ nappaṭippassambhetabbaṃ. (35)</p>

<p>
<span class="parno">243</span>
<a class="ms" id="p_4v_243"></a>
aṭṭhahi, bhikkhave, angehi samannāgatassa bhikkhuno, āpattiyā adassane,
ukkhepanīyakammaṃ nappaṭippassambhetabbaṃ. pakatattassa bhikkhuno uposathaṃ
ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ
kāreti, codeti, sāreti, bhikkhūhi sampayojeti—  imehi kho, bhikkhave,
aṭṭhahangehi samannāgatassa bhikkhuno, āpattiyā adassane, ukkhepanīyakammaṃ
nappaṭippassambhetabbaṃ. (43)</p>
<p class="endsutta">
<span class="parno">244</span>
<a class="ms" id="p_4v_244"></a>
āpattiyā adassane ukkhepanīyakamme<br>
nappaṭippassambhetabbatecattālīsakaṃ niṭṭhitaṃ.</p>
<strong>5.6 paṭippassambhetabbatecattālīsaka</strong>

<p>
<span class="parno">245</span>
<a class="ms" id="p_4v_245"></a>
<a class="msdiv" id="msdiv54"></a>
pañcahi, bhikkhave, angehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na upasampādeti, na nissayaṃ deti, na
sāmaṇeraṃ upaṭṭhāpeti, na bhikkhunovādakasammutiṃ sādiyati, sammatopi
bhikkhuniyo na ovadati—  imehi kho, bhikkhave, pañcahangehi samannāgatassa
bhikkhuno, āpattiyā adassane, ukkhepanīyakammaṃ paṭippassambhetabbaṃ. (5)</p>

<p>
<span class="parno">246</span>
<a class="ms" id="p_4v_246"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. yāya āpattiyā saṇghena āpattiyā
adassane ukkhepanīyakammaṃ kataṃ hoti taṃ āpattiṃ na āpajjati, aññaṃ vā
tādisikaṃ, tato vā pāpiṭṭhataraṃ; kammaṃ na garahati, kammike na garahati—
imehi kho, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. (10)</p>

<p>
<span class="parno">247</span>
<a class="ms" id="p_4v_247"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na pakatattassa bhikkhuno abhivādanaṃ,
paccuṭṭhānaṃ, añjalikammaṃ, sāmīcikammaṃ, āsanābhihāraṃ sādiyati—  imehi kho,
bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. (15)</p>

<p>
<span class="parno">248</span>
<a class="ms" id="p_4v_248"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na pakatattassa bhikkhuno
seyyābhihāraṃ, pādodakaṃ pādapīṭhaṃ, pādakathalikaṃ, pattacīvarappaṭiggahaṇaṃ,
nahāne piṭṭhiparikammaṃ sādiyati—  imehi kho, bhikkhave, pañcahangehi
samannāgatassa bhikkhuno, āpattiyā adassane, ukkhepanīyakammaṃ
paṭippassambhetabbaṃ. (20)</p>

<p>
<span class="parno">249</span>
<a class="ms" id="p_4v_249"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na pakatattaṃ bhikkhuṃ sīlavipattiyā
anuddhaṃseti, na ācāravipattiyā anuddhaṃseti, na diṭṭhivipattiyā anuddhaṃseti,
na ājīvavipattiyā anuddhaṃseti, na bhikkhuṃ bhikkhūhi bhedeti—  imehi kho,
bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. (25)</p>

<p>
<span class="parno">250</span>
<a class="ms" id="p_4v_250"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na gihiddhajaṃ dhāreti, na
titthiyaddhajaṃ dhāreti, na titthiye sevati, bhikkhū sevati, bhikkhusikkhāya
sikkhati—  imehi kho, bhikkhave, pañcahangehi samannāgatassa bhikkhuno,
āpattiyā adassane, ukkhepanīyakammaṃ paṭippassambhetabbaṃ. (30)</p>

<p>
<span class="parno">251</span>
<a class="ms" id="p_4v_251"></a>
aparehipi, bhikkhave, pañcahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na pakatattena bhikkhunā saddhiṃ
ekacchanne āvāse vasati, na ekacchanne anāvāse vasati, na ekacchanne āvāse vā
anāvāse vā vasati, pakatattaṃ bhikkhuṃ disvā āsanā vuṭṭhāti, na pakatattaṃ
bhikkhuṃ āsādeti anto vā bahi vā—  imehi kho, bhikkhave, pañcahangehi
samannāgatassa bhikkhuno, āpattiyā adassane, ukkhepanīyakammaṃ
paṭippassambhetabbaṃ. (35)</p>

<p>
<span class="parno">252</span>
<a class="ms" id="p_4v_252"></a>
aṭṭhahi, bhikkhave, angehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. na pakatattassa bhikkhuno uposathaṃ
ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti,
na okāsaṃ kāreti, na codeti, na sāreti, na bhikkhūhi sampayojeti—  imehi kho,
bhikkhave, aṭṭhahangehi samannāgatassa bhikkhuno, āpattiyā adassane,
ukkhepanīyakammaṃ paṭippassambhetabbaṃ. (43)</p>
<p class="endsutta">
<span class="parno">253</span>
<a class="ms" id="p_4v_253"></a>
āpattiyā adassane ukkhepanīyakamme<br>
paṭippassambhetabbatecattālīsakaṃ niṭṭhitaṃ.</p>

<p>
<span class="parno">254</span>
<a class="ms" id="p_4v_254"></a>
<a class="msdiv" id="msdiv55"></a>
evañca pana, bhikkhave, paṭippassambhetabbaṃ. tena, bhikkhave, channena
bhikkhunā saṇghaṃ upasankamitvā ekaṃsaṃ uttarāsangaṃ karitvā vuḍḍhānaṃ
bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa
vacanīyo—  ‘ahaṃ, bhante, saṇghena, āpattiyā adassane, ukkhepanīyakammakato
sammā vattāmi, lomaṃ pātemi, netthāraṃ vattāmi, āpattiyā adassane
ukkhepanīyassa kammassa paṭippassaddhiṃ yācāmī’ti. dutiyampi yācitabbā.
tatiyampi yācitabbā. byattena bhikkhunā paṭibalena saṇgho ñāpetabbo—</p>

<p>
<span class="parno">255</span>
<a class="ms" id="p_4v_255"></a>
‘suṇātu me, bhante, saṇgho. ayaṃ channo bhikkhu saṇghena, āpattiyā adassane,
ukkhepanīyakammakato sammā vattati, lomaṃ pāteti, netthāraṃ vattati, āpattiyā
adassane ukkhepanīyassa kammassa paṭippassaddhiṃ yācati. yadi saṇghassa
pattakallaṃ, saṇgho channassa bhikkhuno, āpattiyā adassane, ukkhepanīyakammaṃ
paṭippassambheyya. esā ñatti.</p>

<p>
<span class="parno">256</span>
<a class="ms" id="p_4v_256"></a>
suṇātu me, bhante, saṇgho. ayaṃ channo bhikkhu saṇghena, āpattiyā adassane,
ukkhepanīyakammakato sammā vattati, lomaṃ pāteti, netthāraṃ vattati, āpattiyā
adassane, ukkhepanīyassa kammassa paṭippassaddhiṃ yācati. saṇgho channassa
bhikkhuno, āpattiyā adassane, ukkhepanīyakammaṃ paṭippassambheti. yassāyasmato
khamati channassa bhikkhuno, āpattiyā adassane, ukkhepanīyassa kammassa
paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">257</span>
<a class="ms" id="p_4v_257"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ channo bhikkhu saṇghena, āpattiyā adassane,
ukkhepanīyakammakato sammā vattati, lomaṃ pāteti, netthāraṃ vattati, āpattiyā
adassane, ukkhepanīyassa kammassa paṭippassaddhiṃ yācati. saṇgho channassa
bhikkhuno, āpattiyā adassane, ukkhepanīyakammaṃ paṭippassambheti. yassāyasmato
khamati channassa bhikkhuno, āpattiyā adassane, ukkhepanīyassa kammassa
paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">258</span>
<a class="ms" id="p_4v_258"></a>
paṭippassaddhaṃ saṇghena channassa bhikkhuno, āpattiyā adassane,
ukkhepanīyakammaṃ. khamati saṇghassa, tasmā tuṇhī, evametaṃ dhārayāmī’"ti.</p>
<p class="endsutta">
<span class="parno">259</span>
<a class="ms" id="p_4v_259"></a>
āpattiyā adassane ukkhepanīyakammaṃ niṭṭhitaṃ pañcamaṃ.</p>
<strong>6 āpattiyāappaṭikammeukkhepanīyakamma</strong>

<p>
<span class="parno">260</span>
<a class="ms" id="p_4v_260"></a>
<a class="msdiv" id="msdiv56"></a>
tena samayena buddho bhagavā kosambiyaṃ viharati ghositārāme. tena kho pana
samayena āyasmā channo āpattiṃ āpajjitvā na icchati āpattiṃ paṭikātuṃ. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma āyasmā
channo āpattiṃ āpajjitvā na icchissati āpattiṃ paṭikātun"ti? atha kho te
bhikkhū bhagavato etamatthaṃ ārocesuṃ.</p>

<p>
<span class="parno">261</span>
<a class="ms" id="p_4v_261"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, channo bhikkhu āpattiṃ āpajjitvā
na icchati āpattiṃ paṭikātun"ti? "saccaṃ, bhagavā"ti. vigarahi buddho bhagavā—
"ananucchavikaṃ … pe …   kathañhi nāma so, bhikkhave, moghapuriso āpattiṃ
āpajjitvā na icchissati āpattiṃ paṭikātuṃ. netaṃ, bhikkhave, appasannānaṃ vā
pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "tena
hi, bhikkhave, saṇgho channassa bhikkhuno, āpattiyā appaṭikamme,
ukkhepanīyakammaṃ karotu—  asambhogaṃ saṇghena. evañca pana, bhikkhave,
kātabbaṃ—  paṭhamaṃ channo bhikkhu codetabbo, codetvā sāretabbo, sāretvā
āpattiṃ āropetabbo, āpattiṃ āropetvā byattena bhikkhunā paṭibalena saṇgho
ñāpetabbo—</p>

<p>
<span class="parno">262</span>
<a class="ms" id="p_4v_262"></a>
‘suṇātu me, bhante, saṇgho. ayaṃ channo bhikkhu āpattiṃ āpajjitvā na icchati
āpattiṃ paṭikātuṃ. yadi saṇghassa pattakallaṃ, saṇgho channassa bhikkhuno,
āpattiyā appaṭikamme, ukkhepanīyakammaṃ kareyya—  asambhogaṃ saṇghena. esā
ñatti.</p>

<p>
<span class="parno">263</span>
<a class="ms" id="p_4v_263"></a>
suṇātu me, bhante, saṇgho. ayaṃ channo bhikkhu āpattiṃ āpajjitvā na icchati
āpattiṃ paṭikātuṃ. saṇgho channassa bhikkhuno, āpattiyā appaṭikamme,
ukkhepanīyakammaṃ karoti—  asambhogaṃ saṇghena. yassāyasmato khamati channassa
bhikkhuno, āpattiyā appaṭikamme, ukkhepanīyassa kammassa karaṇaṃ—  asambhogaṃ
saṇghena, so tuṇhassa; yassa nakkhamati, so bhāseyya.</p>

<p>
<span class="parno">264</span>
<a class="ms" id="p_4v_264"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ channo bhikkhu āpattiṃ āpajjitvā na icchati āpattiṃ
paṭikātuṃ. saṇgho channassa bhikkhuno, āpattiyā appaṭikamme, ukkhepanīyakammaṃ
karoti—  asambhogaṃ saṇghena. yassāyasmato khamati channassa bhikkhuno,
āpattiyā appaṭikamme, ukkhepanīyassa kammassa karaṇaṃ—  asambhogaṃ saṇghena, so
tuṇhassa; yassa nakkhamati, so bhāseyya.</p>

<p>
<span class="parno">265</span>
<a class="ms" id="p_4v_265"></a>
kataṃ saṇghena channassa bhikkhuno, āpattiyā appaṭikamme, ukkhepanīyakammaṃ—
asambhogaṃ saṇghena. khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">266</span>
<a class="ms" id="p_4v_266"></a>
āvāsaparamparañca, bhikkhave, saṃsatha—  ‘channo bhikkhu saṇghena āpattiyā
appaṭikamme, ukkhepanīyakammakato—  asambhogaṃ saṇghenā’ti.</p>
<strong>6.1 adhammakammadvādasaka</strong>

<p>
<span class="parno">267</span>
<a class="ms" id="p_4v_267"></a>
<a class="msdiv" id="msdiv57"></a>
tīhi, bhikkhave, angehi samannāgataṃ, āpattiyā appaṭikamme, ukkhepanīyakammaṃ
adhammakammañca hoti, avinayakammañca, duvūpasantañca. asammukhā kataṃ hoti,
appaṭipucchā kataṃ hoti, appaṭiññāya kataṃ hoti—  imehi kho, bhikkhave,
tīhangehi samannāgataṃ, āpattiyā appaṭikamme, ukkhepanīyakammaṃ adhammakammañca
hoti, avinayakammañca, duvūpasantañca.</p>

<p>
<span class="parno">268</span>
<a class="ms" id="p_4v_268"></a>
aparehipi, bhikkhave, tīhangehi samannāgataṃ, āpattiyā appaṭikamme,
ukkhepanīyakammaṃ adhammakammañca hoti, avinayakammañca, duvūpasantañca.
anāpattiyā kataṃ hoti, adesanāgāminiyā āpattiyā kataṃ hoti, desitāya āpattiyā
kataṃ hoti … pe …   acodetvā kataṃ hoti, asāretvā kataṃ hoti, āpattiṃ anāropetvā
kataṃ hoti … pe …   asammukhā kataṃ hoti, adhammena kataṃ hoti, vaggena kataṃ
hoti … pe …   appaṭipucchā kataṃ hoti, adhammena kataṃ hoti, vaggena kataṃ hoti … pe …
appaṭiññāya kataṃ hoti, adhammena kataṃ hoti, vaggena kataṃ hoti … pe …
anāpattiyā kataṃ hoti, adhammena kataṃ hoti, vaggena kataṃ hoti … pe …
adesanāgāminiyā āpattiyā kataṃ hoti, adhammena kataṃ hoti, vaggena kataṃ
hoti … pe …   desitāya āpattiyā kataṃ hoti, adhammena kataṃ hoti, vaggena kataṃ
hoti … pe …   acodetvā kataṃ hoti, adhammena kataṃ hoti, vaggena kataṃ hoti … pe …
asāretvā kataṃ hoti, adhammena kataṃ hoti, vaggena kataṃ hoti … pe …   āpattiṃ
anāropetvā kataṃ hoti, adhammena kataṃ hoti, vaggena kataṃ hoti—  imehi kho,
bhikkhave, tīhangehi samannāgataṃ, āpattiyā appaṭikamme, ukkhepanīyakammaṃ
adhammakammañca hoti, avinayakammañca, duvūpasantañca.</p>
<p class="endsutta">
<span class="parno">269</span>
<a class="ms" id="p_4v_269"></a>
āpattiyā appaṭikamme ukkhepanīyakamme<br>
adhammakammadvādasakaṃ niṭṭhitaṃ.</p>
<strong>6.2 dhammakammadvādasaka</strong>

<p>
<span class="parno">270</span>
<a class="ms" id="p_4v_270"></a>
<a class="msdiv" id="msdiv58"></a>
tīhi, bhikkhave, angehi samannāgataṃ, āpattiyā appaṭikamme, ukkhepanīyakammaṃ
dhammakammañca hoti, vinayakammañca, suvūpasantañca. sammukhā kataṃ hoti,
paṭipucchā kataṃ hoti, paṭiññāya kataṃ hoti—  imehi kho, bhikkhave, tīhangehi
samannāgataṃ, āpattiyā appaṭikamme, ukkhepanīyakammaṃ dhammakammañca hoti,
vinayakammañca, suvūpasantañca.</p>

<p>
<span class="parno">271</span>
<a class="ms" id="p_4v_271"></a>
aparehipi, bhikkhave, tīhangehi samannāgataṃ, āpattiyā appaṭikamme,
ukkhepanīyakammaṃ dhammakammañca hoti, vinayakammañca, suvūpasantañca. āpattiyā
kataṃ hoti, desanāgāminiyā āpattiyā kataṃ hoti, adesitāya āpattiyā kataṃ
hoti … pe …   codetvā kataṃ hoti, sāretvā kataṃ hoti, āpattiṃ āropetvā kataṃ
hoti … pe …   sammukhā kataṃ hoti, dhammena kataṃ hoti, samaggena kataṃ hoti … pe …
paṭipucchā kataṃ hoti, dhammena kataṃ hoti, samaggena kataṃ hoti … pe …   paṭiññāya
kataṃ hoti, dhammena kataṃ hoti, samaggena kataṃ hoti … pe …   āpattiyā kataṃ
hoti, dhammena kataṃ hoti, samaggena kataṃ hoti … pe …   desanāgāminiyā āpattiyā
kataṃ hoti, dhammena kataṃ hoti, samaggena kataṃ hoti … pe …   adesitāya āpattiyā
kataṃ hoti, dhammena kataṃ hoti, samaggena kataṃ hoti … pe …   codetvā kataṃ hoti,
dhammena kataṃ hoti, samaggena kataṃ hoti … pe …   sāretvā kataṃ hoti, dhammena
kataṃ hoti, samaggena kataṃ hoti … pe …   āpattiṃ āropetvā kataṃ hoti, dhammena
kataṃ hoti, samaggena kataṃ hoti—  imehi kho, bhikkhave, tīhangehi
samannāgataṃ, āpattiyā appaṭikamme, ukkhepanīyakammaṃ dhammakammañca hoti,
vinayakammañca, suvūpasantañca.</p>
<p class="endsutta">
<span class="parno">272</span>
<a class="ms" id="p_4v_272"></a>
āpattiyā appaṭikamme ukkhepanīyakamme<br>
dhammakammadvādasakaṃ niṭṭhitaṃ.</p>
<strong>6.3 ākankhamānachakka</strong>

<p>
<span class="parno">273</span>
<a class="ms" id="p_4v_273"></a>
<a class="msdiv" id="msdiv59"></a>
tīhi, bhikkhave, angehi samannāgatassa bhikkhuno, ākankhamāno saṇgho, āpattiyā
appaṭikamme, ukkhepanīyakammaṃ kareyya. bhaṇḍanakārako hoti kalahakārako
vivādakārako bhassakārako saṇghe adhikaraṇakārako; bālo hoti abyatto
āpattibahulo anapadāno; gihisaṃsaṭṭho viharati ananulomikehi gihisaṃsaggehi—
imehi kho, bhikkhave, tīhangehi samannāgatassa bhikkhuno, ākankhamāno saṇgho,
āpattiyā appaṭikamme, ukkhepanīyakammaṃ kareyya.</p>

<p>
<span class="parno">274</span>
<a class="ms" id="p_4v_274"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
āpattiyā appaṭikamme, ukkhepanīyakammaṃ kareyya. adhisīle sīlavipanno hoti,
ajjhācāre ācāravipanno hoti, atidiṭṭhiyā diṭṭhivipanno hoti—  imehi kho,
bhikkhave, tīhangehi samannāgatassa bhikkhuno, ākankhamāno saṇgho, āpattiyā
appaṭikamme, ukkhepanīyakammaṃ kareyya.</p>

<p>
<span class="parno">275</span>
<a class="ms" id="p_4v_275"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
āpattiyā appaṭikamme, ukkhepanīyakammaṃ kareyya. buddhassa avaṇṇaṃ bhāsati,
dhammassa avaṇṇaṃ bhāsati, saṇghassa avaṇṇaṃ bhāsati—  imehi kho, bhikkhave,
tīhangehi samannāgatassa bhikkhuno, ākankhamāno saṇgho, āpattiyā appaṭikamme,
ukkhepanīyakammaṃ kareyya.</p>

<p>
<span class="parno">276</span>
<a class="ms" id="p_4v_276"></a>
tiṇṇaṃ, bhikkhave, bhikkhūnaṃ, ākankhamāno saṇgho, āpattiyā appaṭikamme,
ukkhepanīyakammaṃ kareyya. eko bhaṇḍanakārako hoti kalahakārako vivādakārako
bhassakārako saṇghe adhikaraṇakārako; eko bālo hoti abyatto āpattibahulo
anapadāno; eko gihisaṃsaṭṭho viharati ananulomikehi gihisaṃsaggehi—  imesaṃ
kho, bhikkhave, tiṇṇaṃ bhikkhūnaṃ, ākankhamāno saṇgho, āpattiyā appaṭikamme,
ukkhepanīyakammaṃ kareyya.</p>

<p>
<span class="parno">277</span>
<a class="ms" id="p_4v_277"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, āpattiyā
appaṭikamme, ukkhepanīyakammaṃ kareyya. eko adhisīle sīlavipanno hoti, eko
ajjhācāre ācāravipanno hoti, eko atidiṭṭhiyā diṭṭhivipanno hoti—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, āpattiyā appaṭikamme,
ukkhepanīyakammaṃ kareyya.</p>

<p>
<span class="parno">278</span>
<a class="ms" id="p_4v_278"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, āpattiyā
appaṭikamme, ukkhepanīyakammaṃ kareyya. eko buddhassa avaṇṇaṃ bhāsati, eko
dhammassa avaṇṇaṃ bhāsati, eko saṇghassa avaṇṇaṃ bhāsati—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, āpattiyā appaṭikamme,
ukkhepanīyakammaṃ kareyya.</p>
<hr>
<p class="endsutta">
<span class="parno">279</span>
<a class="ms" id="p_4v_279"></a>
āpattiyā appaṭikamme ukkhepanīyakamme<br>
ākankhamānachakkaṃ niṭṭhitaṃ.</p>
<h3>6.4 tecattālīsavatta</h3>

<p>
<span class="parno">280</span>
<a class="ms" id="p_4v_280"></a>
<a class="msdiv" id="msdiv60"></a>
āpattiyā appaṭikamme ukkhepanīyakammakatena, bhikkhave, bhikkhunā sammā
vattitabbaṃ. tatrāyaṃ sammāvattanā—  na upasampādetabbaṃ, na nissayo dātabbo,
na sāmaṇero upaṭṭhāpetabbo, na bhikkhunovādakasammuti sāditabbā, sammatenapi
bhikkhuniyo na ovaditabbā. yāya āpattiyā saṇghena, āpattiyā appaṭikamme,
ukkhepanīyakammaṃ kataṃ hoti sā āpatti na āpajjitabbā, aññā vā tādisikā, tato
vā pāpiṭṭhatarā; kammaṃ na garahitabbaṃ, kammikā na garahitabbā. na
pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ,
āsanābhihāro, seyyābhihāro, pādodakaṃ pādapīṭhaṃ, pādakathalikaṃ,
pattacīvarappaṭiggahaṇaṃ, nahāne piṭṭhiparikammaṃ sāditabbaṃ. na pakatatto
bhikkhu sīlavipattiyā anuddhaṃsetabbo, na ācāravipattiyā anuddhaṃsetabbo, na
diṭṭhivipattiyā anuddhaṃsetabbo, na ājīvavipattiyā anuddhaṃsetabbo, na bhikkhu
bhikkhūhi bhedetabbo. na gihiddhajo dhāretabbo, na titthiyaddhajo dhāretabbo,
na titthiyā sevitabbā; bhikkhū sevitabbā, bhikkhusikkhāya sikkhitabbaṃ. na
pakatattena bhikkhunā saddhiṃ ekacchanne āvāse vatthabbaṃ, na ekacchanne
anāvāse vatthabbaṃ, na ekacchanne āvāse vā anāvāse vā vatthabbaṃ, pakatattaṃ
bhikkhuṃ disvā āsanā vuṭṭhātabbaṃ, na pakatatto bhikkhu āsādetabbo anto vā bahi
vā. na pakatattassa bhikkhuno uposatho ṭhapetabbo, na pavāraṇā ṭhapetabbā, na
savacanīyaṃ kātabbaṃ, na anuvādo paṭṭhapetabbo, na okāso kāretabbo, na
codetabbo, na sāretabbo, na bhikkhūhi sampayojetabban"ti.</p>
<hr>
<p class="endsutta">
<span class="parno">281</span>
<a class="ms" id="p_4v_281"></a>
āpattiyā appaṭikamme ukkhepanīyakamme<br>
tecattālīsavattaṃ niṭṭhitaṃ.</p>
<hr>

<p>
<span class="parno">282</span>
<a class="ms" id="p_4v_282"></a>
<a class="msdiv" id="msdiv61"></a>
atha kho saṇgho channassa bhikkhuno, āpattiyā appaṭikamme, ukkhepanīyakammaṃ
akāsi—  asambhogaṃ saṇghena. so saṇghena, āpattiyā appaṭikamme,
ukkhepanīyakammakato tamhā āvāsā aññaṃ āvāsaṃ agamāsi. tattha bhikkhū neva
abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na
sakkariṃsu, na garuṃ kariṃsu, na mānesuṃ, na pūjesuṃ. so bhikkhūhi
asakkariyamāno agarukariyamāno amāniyamāno apūjiyamāno asakkārapakato tamhāpi
āvāsā aññaṃ āvāsaṃ agamāsi. tatthapi bhikkhū neva abhivādesuṃ, na paccuṭṭhesuṃ,
na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na
mānesuṃ, na pūjesuṃ. so bhikkhūhi asakkariyamāno agarukariyamāno amāniyamāno
apūjiyamāno asakkārapakato tamhāpi āvāsā aññaṃ āvāsaṃ agamāsi. tatthapi bhikkhū
neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na
sakkariṃsu, na garuṃ kariṃsu, na mānesuṃ, na pūjesuṃ. so bhikkhūhi
asakkariyamāno agarukariyamāno amāniyamāno apūjiyamāno asakkārapakato punadeva
kosambiṃ paccāgañchi. so sammā vattati, lomaṃ pāteti, netthāraṃ vattati,
bhikkhū upasankamitvā evaṃ vadeti—  "ahaṃ, āvuso, saṇghena, āpattiyā
appaṭikamme, ukkhepanīyakammakato sammā vattāmi, lomaṃ pātemi, netthāraṃ
vattāmi. kathaṃ nu kho mayā paṭipajjitabban"ti? bhikkhū bhagavato etamatthaṃ
ārocesuṃ … pe …  . "tena hi, bhikkhave, saṇgho channassa bhikkhuno, āpattiyā
appaṭikamme, ukkhepanīyakammaṃ paṭippassambhetu.</p>
<h3>6.5 nappaṭippassambhetabbatecattālīsaka</h3>

<p>
<span class="parno">283</span>
<a class="ms" id="p_4v_283"></a>
<a class="msdiv" id="msdiv62"></a>
pañcahi, bhikkhave, angehi samannāgatassa bhikkhuno, āpattiyā appaṭikamme,
ukkhepanīyakammaṃ nappaṭippassambhetabbaṃ. upasampādeti, nissayaṃ deti,
sāmaṇeraṃ upaṭṭhāpeti, bhikkhunovādakasammutiṃ sādiyati, sammatopi bhikkhuniyo
ovadati—  imehi kho, bhikkhave, pañcahangehi samannāgatassa bhikkhuno, āpattiyā
appaṭikamme, ukkhepanīyakammaṃ nappaṭippassambhetabbaṃ.</p>

<p>
<span class="parno">284</span>
<a class="ms" id="p_4v_284"></a>
aparehipi, bhikkhave, pañcahangehi samannāgatassa bhikkhuno, āpattiyā
appaṭikamme, ukkhepanīyakammaṃ nappaṭippassambhetabbaṃ. yāya āpattiyā saṇghena,
āpattiyā appaṭikamme, ukkhepanīyakammaṃ kataṃ hoti taṃ āpattiṃ āpajjati, aññaṃ
vā tādisikaṃ, tato vā pāpiṭṭhataraṃ; kammaṃ garahati, kammike garahati … pe …
pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ,
āsanābhihāraṃ sādiyati … pe …   pakatattassa bhikkhuno seyyābhihāraṃ, pādodakaṃ
pādapīṭhaṃ, pādakathalikaṃ, pattacīvarappaṭiggahaṇaṃ, nahāne piṭṭhiparikammaṃ
sādiyati … pe …   pakatattaṃ bhikkhuṃ sīlavipattiyā anuddhaṃseti, ācāravipattiyā
anuddhaṃseti, diṭṭhivipattiyā anuddhaṃseti, ājīvavipattiyā anuddhaṃseti,
bhikkhuṃ bhikkhūhi bhedeti … pe …   gihiddhajaṃ dhāreti, titthiyaddhajaṃ dhāreti,
titthiye sevati, bhikkhū na sevati, bhikkhusikkhāya na sikkhati … pe …
pakatattena bhikkhunā saddhiṃ ekacchanne āvāse vasati, ekacchanne anāvāse
vasati, ekacchanne āvāse vā anāvāse vā vasati, pakatattaṃ bhikkhuṃ disvā āsanā
na vuṭṭhāti, pakatattaṃ bhikkhuṃ āsādeti anto vā bahi vā—  imehi kho,
bhikkhave, pañcahangehi samannāgatassa bhikkhuno, āpattiyā appaṭikamme,
ukkhepanīyakammaṃ nappaṭippassambhetabbaṃ.</p>

<p>
<span class="parno">285</span>
<a class="ms" id="p_4v_285"></a>
aṭṭhahi, bhikkhave, angehi samannāgatassa bhikkhuno, āpattiyā appaṭikamme,
ukkhepanīyakammaṃ nappaṭippassambhetabbaṃ. pakatattassa bhikkhuno uposathaṃ
ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ
kāreti, codeti, sāreti, bhikkhūhi sampayojeti—  imehi kho, bhikkhave,
aṭṭhahangehi samannāgatassa bhikkhuno, āpattiyā appaṭikamme, ukkhepanīyakammaṃ
nappaṭippassambhetabbaṃ.</p>
<hr>
<p class="endsutta">
<span class="parno">286</span>
<a class="ms" id="p_4v_286"></a>
āpattiyā appaṭikamme ukkhepanīyakamme<br>
nappaṭippassambhetabbatecattālīsakaṃ niṭṭhitaṃ.</p>
<h3>6.6 paṭippassambhetabbatecattālīsaka</h3>

<p>
<span class="parno">287</span>
<a class="ms" id="p_4v_287"></a>
<a class="msdiv" id="msdiv63"></a>
pañcahi, bhikkhave, angehi samannāgatassa bhikkhuno, āpattiyā appaṭikamme,
ukkhepanīyakammaṃ paṭippassambhetabbaṃ. na upasampādeti, na nissayaṃ deti, na
sāmaṇeraṃ upaṭṭhāpeti, na bhikkhunovādakasammutiṃ sādiyati, sammatopi
bhikkhuniyo na ovadati—  imehi kho, bhikkhave, pañcahangehi samannāgatassa
bhikkhuno, āpattiyā appaṭikamme, ukkhepanīyakammaṃ paṭippassambhetabbaṃ.</p>

<p>
<span class="parno">288</span>
<a class="ms" id="p_4v_288"></a>
aparehipi, bhikkhave, pañcahangehi samannāgatassa bhikkhuno, āpattiyā
appaṭikamme, ukkhepanīyakammaṃ paṭippassambhetabbaṃ. yāya āpattiyā saṇghena,
āpattiyā appaṭikamme, ukkhepanīyakammaṃ kataṃ hoti taṃ āpattiṃ na āpajjati,
aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na
garahati … pe …   na pakatattassa bhikkhuno abhivādanaṃ, paccuṭṭhānaṃ,
añjalikammaṃ, sāmīcikammaṃ, āsanābhihāraṃ sādiyati … pe …   na pakatattassa
bhikkhuno seyyābhihāraṃ, pādodakaṃ pādapīṭhaṃ, pādakathalikaṃ,
pattacīvarappaṭiggahaṇaṃ, nahāne piṭṭhiparikammaṃ sādiyati … pe …   na pakatattaṃ
bhikkhuṃ sīlavipattiyā anuddhaṃseti, na ācāravipattiyā anuddhaṃseti, na
diṭṭhivipattiyā anuddhaṃseti, na ājīvavipattiyā anuddhaṃseti, na bhikkhuṃ
bhikkhūhi bhedeti … pe …   na gihiddhajaṃ dhāreti, na titthiyaddhajaṃ dhāreti, na
titthiye sevati, bhikkhū sevati, bhikkhusikkhāya sikkhati … pe …   na pakatattena
bhikkhunā saddhiṃ ekacchanne āvāse vasati, na ekacchanne anāvāse vasati, na
ekacchanne āvāse vā anāvāse vā vasati, pakatattaṃ bhikkhuṃ disvā āsanā
vuṭṭhāti, na pakatattaṃ bhikkhuṃ āsādeti anto vā bahi vā—  imehi kho,
bhikkhave, pañcahangehi samannāgatassa bhikkhuno, āpattiyā appaṭikamme,
ukkhepanīyakammaṃ paṭippassambhetabbaṃ.</p>

<p>
<span class="parno">289</span>
<a class="ms" id="p_4v_289"></a>
aṭṭhahi, bhikkhave, angehi samannāgatassa bhikkhuno, āpattiyā appaṭikamme,
ukkhepanīyakammaṃ paṭippassambhetabbaṃ. na pakatattassa bhikkhuno uposathaṃ
ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti,
na okāsaṃ kāreti, na codeti, na sāreti, na bhikkhūhi sampayojeti—  imehi kho,
bhikkhave, aṭṭhahangehi samannāgatassa bhikkhuno, āpattiyā appaṭikamme,
ukkhepanīyakammaṃ paṭippassambhetabbaṃ.</p>
<hr>
<p class="endsutta">
<span class="parno">290</span>
<a class="ms" id="p_4v_290"></a>
āpattiyā appaṭikamme ukkhepanīyakamme<br>
paṭippassambhetabbatecattālīsakaṃ niṭṭhitaṃ.</p>
<hr>

<p>
<span class="parno">291</span>
<a class="ms" id="p_4v_291"></a>
<a class="msdiv" id="msdiv64"></a>
evañca pana, bhikkhave, paṭippassambhetabbaṃ. tena bhikkhave, channena
bhikkhunā saṇghaṃ upasankamitvā ekaṃsaṃ uttarāsangaṃ karitvā vuḍḍhānaṃ
bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa
vacanīyo—  ‘ahaṃ, bhante, saṇghena āpattiyā appaṭikamme ukkhepanīyakammakato
sammā vattāmi, lomaṃ pātemi, netthāraṃ vattāmi, āpattiyā appaṭikamme
ukkhepanīyassa kammassa paṭippassaddhiṃ yācāmī’ti. dutiyampi yācitabbā.
tatiyampi yācitabbā. byattena bhikkhunā paṭibalena saṇgho ñāpetabbo—</p>

<p>
<span class="parno">292</span>
<a class="ms" id="p_4v_292"></a>
‘suṇātu me, bhante, saṇgho. ayaṃ channo bhikkhu saṇghena, āpattiyā appaṭikamme,
ukkhepanīyakammakato sammā vattati, lomaṃ pāteti, netthāraṃ vattati, āpattiyā
appaṭikamme ukkhepanīyassa kammassa paṭippassaddhiṃ yācati. yadi saṇghassa
pattakallaṃ, saṇgho channassa bhikkhuno, āpattiyā appaṭikamme,
ukkhepanīyakammaṃ paṭippassambheyya. esā ñatti.</p>

<p>
<span class="parno">293</span>
<a class="ms" id="p_4v_293"></a>
suṇātu me, bhante, saṇgho. ayaṃ channo bhikkhu saṇghena, āpattiyā appaṭikamme,
ukkhepanīyakammakato sammā vattati, lomaṃ pāteti, netthāraṃ vattati, āpattiyā
appaṭikamme ukkhepanīyassa kammassa paṭippassaddhiṃ yācati. saṇgho channassa
bhikkhuno, āpattiyā appaṭikamme, ukkhepanīyakammaṃ paṭippassambheti.
yassāyasmato khamati channassa bhikkhuno, āpattiyā appaṭikamme, ukkhepanīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">294</span>
<a class="ms" id="p_4v_294"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ channo bhikkhu saṇghena, āpattiyā appaṭikamme,
ukkhepanīyakammakato sammā vattati, lomaṃ pāteti, netthāraṃ vattati, āpattiyā
appaṭikamme, ukkhepanīyassa kammassa paṭippassaddhiṃ yācati. saṇgho channassa
bhikkhuno, āpattiyā appaṭikamme, ukkhepanīyakammaṃ paṭippassambheti.
yassāyasmato khamati channassa bhikkhuno, āpattiyā appaṭikamme, ukkhepanīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">295</span>
<a class="ms" id="p_4v_295"></a>
paṭippassaddhaṃ saṇghena channassa bhikkhuno, āpattiyā appaṭikamme,
ukkhepanīyakammaṃ. khamati saṇghassa, tasmā tuṇhī, evametaṃ dhārayāmī’"ti.</p>
<hr>
<p class="endsutta">
<span class="parno">296</span>
<a class="ms" id="p_4v_296"></a>
āpattiyā appaṭikamme ukkhepanīyakammaṃ niṭṭhitaṃ chaṭṭhaṃ.</p>
<h3>7 pāpikāyadiṭṭhiyāappaṭinissagge ukkhepanīyakamma</h3>

<p>
<span class="parno">297</span>
<a class="ms" id="p_4v_297"></a>
<a class="msdiv" id="msdiv65"></a>
tena samayena buddho bhagavā sāvatthiyaṃ viharati jetavane anāthapiṇḍikassa
ārāme. tena kho pana samayena ariṭṭhassa nāma bhikkhuno gaddhabādhipubbassa
evarūpaṃ pāpakaṃ diṭṭhigataṃ uppannaṃ hoti—  "tathāhaṃ bhagavatā dhammaṃ
desitaṃ ājānāmi yathā yeme antarāyikā dhammā vuttā bhagavatā te paṭisevato
nālaṃ antarāyāyā"ti. assosuṃ kho sambahulā bhikkhū ariṭṭhassa nāma kira
bhikkhuno gaddhabādhipubbassa evarūpaṃ pāpakaṃ diṭṭhigataṃ uppannaṃ—  "tathāhaṃ
bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā
te paṭisevato nālaṃ antarāyāyā"ti.</p>

<p>
<span class="parno">298</span>
<a class="ms" id="p_4v_298"></a>
atha kho te bhikkhū yena ariṭṭho bhikkhu gaddhabādhipubbo tenupasankamiṃsu.
upasankamitvā ariṭṭhaṃ bhikkhuṃ gaddhabādhipubbaṃ etadavocuṃ—  "saccaṃ kira te,
āvuso ariṭṭha, evarūpaṃ pāpakaṃ diṭṭhigataṃ uppannaṃ—  tathāhaṃ bhagavatā
dhammaṃ desitaṃ ājānāmi yathā yeme antarāyikā dhammā vuttā bhagavatā te
paṭisevato nālaṃ antarāyāyā"ti? "evaṃ byā kho ahaṃ, āvuso, bhagavatā dhammaṃ
desitaṃ ājānāmi, yathā yeme antarāyikā dhammā vuttā bhagavatā te paṭisevato
nālaṃ antarāyāyā"ti.</p>

<p>
<span class="parno">299</span>
<a class="ms" id="p_4v_299"></a>
"māvuso ariṭṭha, evaṃ avaca. mā bhagavantaṃ abbhācikkhi. na hi sādhu bhagavato
abbhakkhānaṃ. na hi bhagavā evaṃ vadeyya. anekapariyāyenāvuso ariṭṭha,
antarāyikā dhammā antarāyikā vuttā bhagavatā. alañca pana te paṭisevato
antarāyāya. appassādā kāmā vuttā bhagavatā, bahudukkhā bahupāyāsā, ādīnavo
ettha bhiyyo. aṭṭhikankalūpamā kāmā vuttā bhagavatā, bahudukkhā bahupāyāsā,
ādīnavo ettha bhiyyo. maṃsapesūpamā kāmā vuttā bhagavatā … pe …   tiṇukkūpamā kāmā
vuttā bhagavatā … pe …   angārakāsūpamā kāmā vuttā bhagavatā …   supinakūpamā kāmā
vuttā bhagavatā …   yācitakūpamā kāmā vuttā bhagavatā …   rukkhaphalūpamā kāmā
vuttā bhagavatā …   asisūnūpamā kāmā vuttā bhagavatā …   sattisūlūpamā kāmā vuttā
bhagavatā …   sappasirūpamā kāmā vuttā bhagavatā, bahudukkhā bahupāyāsā, ādīnavo
ettha bhiyyo"ti.</p>

<p>
<span class="parno">300</span>
<a class="ms" id="p_4v_300"></a>
evampi kho ariṭṭho bhikkhu gaddhabādhipubbo tehi bhikkhūhi vuccamāno tatheva
taṃ pāpakaṃ diṭṭhigataṃ thāmasā parāmāsā abhinivissa voharati—  "evaṃ byā kho
ahaṃ, āvuso, bhagavatā dhammaṃ desitaṃ ājānāmi, yathā yeme antarāyikā dhammā
vuttā bhagavatā te paṭisevato nālaṃ antarāyāyā"ti. yato ca kho te bhikkhū
nāsakkhiṃsu ariṭṭhaṃ bhikkhuṃ gaddhabādhipubbaṃ etasmā pāpakā diṭṭhigatā
vivecetuṃ, atha kho te bhikkhū yena bhagavā tenupasankamiṃsu, upasankamitvā
bhagavato etamatthaṃ ārocesuṃ.</p>
<hr>

<p>
<span class="parno">301</span>
<a class="ms" id="p_4v_301"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
ariṭṭhaṃ bhikkhuṃ gaddhabādhipubbaṃ paṭipucchi—  "saccaṃ kira te, ariṭṭha,
evarūpaṃ pāpakaṃ diṭṭhigataṃ uppannaṃ—  tathāhaṃ bhagavatā dhammaṃ desitaṃ
ājānāmi yathā yeme antarāyikā dhammā vuttā bhagavatā te paṭisevato nālaṃ
antarāyāyā"ti? "evaṃ byā kho ahaṃ, bhante, bhagavatā dhammaṃ desitaṃ ājānāmi,
yathā yeme antarāyikā dhammā vuttā bhagavatā te paṭisevato nālaṃ antarāyāyā"ti.</p>

<p>
<span class="parno">302</span>
<a class="ms" id="p_4v_302"></a>
"kassa nu kho nāma tvaṃ, moghapurisa, mayā evaṃ dhammaṃ desitaṃ ājānāsi? nanu
mayā, moghapurisa, anekapariyāyena antarāyikā dhammā antarāyikā vuttā? alañca
pana te paṭisevato antarāyāya. appassādā kāmā vuttā mayā, bahudukkhā
bahupāyāsā, ādīnavo ettha bhiyyo. aṭṭhikankalūpamā kāmā vuttā mayā, bahudukkhā
bahupāyāsā, ādīnavo ettha bhiyyo. maṃsapesūpamā kāmā vuttā mayā … pe …
tiṇukkūpamā kāmā vuttā mayā …   angārakāsūpamā kāmā vuttā mayā …   supinakūpamā
kāmā vuttā mayā …   yācitakūpamā kāmā vuttā mayā …   rukkhaphalūpamā kāmā vuttā
mayā …   asisūnūpamā kāmā vuttā mayā …   sattisūlūpamā kāmā vuttā mayā …
sappasirūpamā kāmā vuttā mayā, bahudukkhā bahupāyāsā, ādīnavo ettha bhiyyo.
atha ca pana tvaṃ, moghapurisa, attanā duggahitena amhe ceva abbhācikkhasi,
attānañca khaṇasi, bahuñca apuññaṃ pasavasi. tañhi te, moghapurisa, bhavissati
dīgharattaṃ ahitāya dukkhāya. netaṃ, moghapurisa, appasannānaṃ vā pasādāya … pe …
vigarahitvā … pe …   dhammiṃ kathaṃ katvā bhikkhū āmantesi—  "tena hi, bhikkhave,
saṇgho ariṭṭhassa bhikkhuno gaddhabādhipubbassa, pāpikāya diṭṭhiyā
appaṭinissagge, ukkhepanīyakammaṃ karotu—  asambhogaṃ saṇghena. evañca pana,
bhikkhave, kātabbaṃ—  paṭhamaṃ ariṭṭho bhikkhu codetabbo, codetvā sāretabbo,
sāretvā āpattiṃ āropetabbo, āpattiṃ āropetvā byattena bhikkhunā paṭibalena
saṇgho ñāpetabbo—</p>

<p>
<span class="parno">303</span>
<a class="ms" id="p_4v_303"></a>
<a class="msdiv" id="msdiv66"></a>
‘suṇātu me, bhante, saṇgho. ariṭṭhassa bhikkhuno gaddhabādhipubbassa evarūpaṃ
pāpakaṃ diṭṭhigataṃ uppannaṃ—  tathāhaṃ bhagavatā dhammaṃ desitaṃ ājānāmi yathā
yeme antarāyikā dhammā vuttā bhagavatā te paṭisevato nālaṃ antarāyāyāti. so
taṃ diṭṭhiṃ na paṭinissajjati. yadi saṇghassa pattakallaṃ, saṇgho ariṭṭhassa
bhikkhuno gaddhabādhipubbassa, pāpikāya diṭṭhiyā appaṭinissagge,
ukkhepanīyakammaṃ kareyya—  asambhogaṃ saṇghena. esā ñatti.</p>

<p>
<span class="parno">304</span>
<a class="ms" id="p_4v_304"></a>
suṇātu me, bhante, saṇgho. ariṭṭhassa bhikkhuno gaddhabādhipubbassa evarūpaṃ
pāpakaṃ diṭṭhigataṃ uppannaṃ—  tathāhaṃ bhagavatā dhammaṃ desitaṃ ājānāmi yathā
yeme antarāyikā dhammā vuttā bhagavatā te paṭisevato nālaṃ antarāyāyāti. so
taṃ diṭṭhiṃ na paṭinissajjati. saṇgho ariṭṭhassa bhikkhuno gaddhabādhipubbassa,
pāpikāya diṭṭhiyā appaṭinissagge, ukkhepanīyakammaṃ karoti—  asambhogaṃ
saṇghena. yassāyasmato khamati ariṭṭhassa bhikkhuno gaddhabādhipubbassa,
pāpikāya diṭṭhiyā appaṭinissagge, ukkhepanīyassa kammassa karaṇaṃ—  asambhogaṃ
saṇghena, so tuṇhassa; yassa nakkhamati, so bhāseyya.</p>
<hr>

<p>
<span class="parno">305</span>
<a class="ms" id="p_4v_305"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ariṭṭhassa bhikkhuno gaddhabādhipubbassa evarūpaṃ pāpakaṃ
diṭṭhigataṃ uppannaṃ—  tathāhaṃ bhagavatā dhammaṃ desitaṃ ājānāmi yathā yeme
antarāyikā dhammā vuttā bhagavatā te paṭisevato nālaṃ antarāyāyāti. so taṃ
diṭṭhiṃ na paṭinissajjati. saṇgho ariṭṭhassa bhikkhuno gaddhabādhipubbassa,
pāpikāya diṭṭhiyā appaṭinissagge, ukkhepanīyakammaṃ karoti—  asambhogaṃ
saṇghena. yassāyasmato khamati ariṭṭhassa bhikkhuno gaddhabādhipubbassa,
pāpikāya diṭṭhiyā appaṭinissagge, ukkhepanīyassa kammassa karaṇaṃ—  asambhogaṃ
saṇghena, so tuṇhassa; yassa nakkhamati, so bhāseyya.</p>

<p>
<span class="parno">306</span>
<a class="ms" id="p_4v_306"></a>
kataṃ saṇghena ariṭṭhassa bhikkhuno gaddhabādhipubbassa, pāpikāya diṭṭhiyā
appaṭinissagge, ukkhepanīyakammaṃ—  asambhogaṃ saṇghena. khamati saṇghassa,
tasmā tuṇhī, evametaṃ dhārayāmī’ti.</p>
<hr>

<p>
<span class="parno">307</span>
<a class="ms" id="p_4v_307"></a>
āvāsaparamparañca, bhikkhave, saṃsatha—  ‘ariṭṭho bhikkhu gaddhabādhipubbo,
saṇghena pāpikāya diṭṭhiyā appaṭinissagge, ukkhepanīyakammakato—  asambhogaṃ
saṇghenā’"ti.</p>
<h3>7.1 adhammakammadvādasaka</h3>

<p>
<span class="parno">308</span>
<a class="ms" id="p_4v_308"></a>
<a class="msdiv" id="msdiv67"></a>
"tīhi, bhikkhave, angehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ adhammakammañca hoti, avinayakammañca, duvūpasantañca.
asammukhā kataṃ hoti, appaṭipucchā kataṃ hoti, appaṭiññāya kataṃ hoti—  imehi
kho, bhikkhave, tīhangehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ adhammakammañca hoti, avinayakammañca, duvūpasantañca.</p>

<p>
<span class="parno">309</span>
<a class="ms" id="p_4v_309"></a>
aparehipi, bhikkhave, tīhangehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ adhammakammañca hoti, avinayakammañca, duvūpasantañca.
anāpattiyā kataṃ hoti, adesanāgāminiyā āpattiyā kataṃ hoti, desitāya āpattiyā
kataṃ hoti … pe …   acodetvā kataṃ hoti, asāretvā kataṃ hoti, āpattiṃ anāropetvā
kataṃ hoti … pe …   asammukhā kataṃ hoti, adhammena kataṃ hoti, vaggena kataṃ
hoti … pe …   appaṭipucchā kataṃ hoti, adhammena kataṃ hoti, vaggena kataṃ hoti … pe …
appaṭiññāya kataṃ hoti, adhammena kataṃ hoti, vaggena kataṃ hoti … pe …
anāpattiyā kataṃ hoti, adhammena kataṃ hoti, vaggena kataṃ hoti … pe …
adesanāgāminiyā āpattiyā kataṃ hoti, adhammena kataṃ hoti, vaggena kataṃ
hoti … pe …   desitāya āpattiyā kataṃ hoti, adhammena kataṃ hoti, vaggena kataṃ
hoti … pe …   acodetvā kataṃ hoti, adhammena kataṃ hoti, vaggena kataṃ hoti … pe …
asāretvā kataṃ hoti, adhammena kataṃ hoti, vaggena kataṃ hoti … pe …   āpattiṃ
anāropetvā kataṃ hoti, adhammena kataṃ hoti, vaggena kataṃ hoti—  imehi kho,
bhikkhave, tīhangehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ adhammakammañca hoti, avinayakammañca, duvūpasantañca.</p>

<p class="endsutta">
<span class="parno">310</span>
<a class="ms" id="p_4v_310"></a>
pāpikāya diṭṭhiyā appaṭinissagge ukkhepanīyakamme<br>
adhammakammadvādasakaṃ niṭṭhitaṃ.</p>
<strong>7.2 dhammakammadvādasaka</strong>

<p>
<span class="parno">311</span>
<a class="ms" id="p_4v_311"></a>
<a class="msdiv" id="msdiv68"></a>
tīhi, bhikkhave, angehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ dhammakammañca hoti, vinayakammañca, suvūpasantañca. sammukhā
kataṃ hoti, paṭipucchā kataṃ hoti, paṭiññāya kataṃ hoti—  imehi kho,
bhikkhave, tīhangehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ dhammakammañca hoti, vinayakammañca, suvūpasantañca.</p>

<p>
<span class="parno">312</span>
<a class="ms" id="p_4v_312"></a>
aparehipi, bhikkhave, tīhangehi samannāgataṃ, pāpikāya diṭṭhiyā appaṭinissagge,
ukkhepanīyakammaṃ dhammakammañca hoti, vinayakammañca, suvūpasantañca.
āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā
kataṃ hoti … pe …   codetvā kataṃ hoti, sāretvā kataṃ hoti, āpattiṃ āropetvā kataṃ
hoti … pe …   sammukhā kataṃ hoti, dhammena kataṃ hoti, samaggena kataṃ hoti … pe …
paṭipucchā kataṃ hoti, dhammena kataṃ hoti, samaggena kataṃ hoti … pe …   paṭiññāya
kataṃ hoti, dhammena kataṃ hoti, samaggena kataṃ hoti … pe …   āpattiyā kataṃ
hoti, dhammena kataṃ hoti, samaggena kataṃ hoti … pe …   desanāgāminiyā āpattiyā
kataṃ hoti, dhammena kataṃ hoti, samaggena kataṃ hoti … pe …   adesitāya āpattiyā
kataṃ hoti, dhammena kataṃ hoti, samaggena kataṃ hoti … pe …   codetvā kataṃ hoti,
dhammena kataṃ hoti, samaggena kataṃ hoti … pe …   sāretvā kataṃ hoti, dhammena
kataṃ hoti, samaggena kataṃ hoti … pe …   āpattiṃ āropetvā kataṃ hoti, dhammena
kataṃ hoti, samaggena kataṃ hoti—  imehi kho, bhikkhave, tīhangehi
samannāgataṃ, pāpikāya diṭṭhiyā appaṭinissagge, ukkhepanīyakammaṃ
dhammakammañca hoti, vinayakammañca, suvūpasantañca.</p>

<p class="endsutta">
<span class="parno">313</span>
<a class="ms" id="p_4v_313"></a>
pāpikāya diṭṭhiyā appaṭinissagge ukkhepanīyakamme<br>
dhammakammadvādasakaṃ niṭṭhitaṃ.</p>
<strong>7.3 ākankhamānachakka</strong>

<p>
<span class="parno">314</span>
<a class="ms" id="p_4v_314"></a>
<a class="msdiv" id="msdiv69"></a>
tīhi, bhikkhave, angehi samannāgatassa bhikkhuno, ākankhamāno saṇgho, pāpikāya
diṭṭhiyā appaṭinissagge, ukkhepanīyakammaṃ kareyya. bhaṇḍanakārako hoti
kalahakārako vivādakārako bhassakārako saṇghe adhikaraṇakārako; bālo hoti
abyatto āpattibahulo anapadāno; gihisaṃsaṭṭho viharati ananulomikehi
gihisaṃsaggehi—  imehi kho, bhikkhave, tīhangehi samannāgatassa bhikkhuno,
ākankhamāno saṇgho, pāpikāya diṭṭhiyā appaṭinissagge, ukkhepanīyakammaṃ
kareyya. (1)</p>

<p>
<span class="parno">315</span>
<a class="ms" id="p_4v_315"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pāpikāya diṭṭhiyā appaṭinissagge, ukkhepanīyakammaṃ kareyya. adhisīle
sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—
imehi kho, bhikkhave, tīhangehi samannāgatassa bhikkhuno, ākankhamāno saṇgho,
pāpikāya diṭṭhiyā appaṭinissagge, ukkhepanīyakammaṃ kareyya. (2)</p>

<p>
<span class="parno">316</span>
<a class="ms" id="p_4v_316"></a>
aparehipi, bhikkhave, tīhangehi samannāgatassa bhikkhuno, ākankhamāno saṇgho,
pāpikāya diṭṭhiyā appaṭinissagge, ukkhepanīyakammaṃ kareyya. buddhassa avaṇṇaṃ
bhāsati, dhammassa avaṇṇaṃ bhāsati, saṇghassa avaṇṇaṃ bhāsati—  imehi kho,
bhikkhave, tīhangehi samannāgatassa bhikkhuno, ākankhamāno saṇgho, pāpikāya
diṭṭhiyā appaṭinissagge, ukkhepanīyakammaṃ kareyya. (3)</p>

<p>
<span class="parno">317</span>
<a class="ms" id="p_4v_317"></a>
tiṇṇaṃ, bhikkhave, bhikkhūnaṃ, ākankhamāno saṇgho, pāpikāya diṭṭhiyā
appaṭinissagge, ukkhepanīyakammaṃ kareyya. eko bhaṇḍanakārako hoti kalahakārako
vivādakārako bhassakārako saṇghe adhikaraṇakārako; eko bālo hoti abyatto
āpattibahulo anapadāno; eko gihisaṃsaṭṭho viharati ananulomikehi
gihisaṃsaggehi—  imesaṃ kho, bhikkhave, tiṇṇaṃ bhikkhūnaṃ, ākankhamāno saṇgho,
pāpikāya diṭṭhiyā appaṭinissagge, ukkhepanīyakammaṃ kareyya. (4)</p>

<p>
<span class="parno">318</span>
<a class="ms" id="p_4v_318"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pāpikāya diṭṭhiyā
appaṭinissagge, ukkhepanīyakammaṃ kareyya. eko adhisīle sīlavipanno hoti, eko
ajjhācāre ācāravipanno hoti, eko atidiṭṭhiyā diṭṭhivipanno hoti—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, pāpikāya diṭṭhiyā
appaṭinissagge, ukkhepanīyakammaṃ kareyya. (5)</p>

<p>
<span class="parno">319</span>
<a class="ms" id="p_4v_319"></a>
aparesampi, bhikkhave, tiṇṇaṃ bhikkhūnaṃ, ākankhamāno saṇgho, pāpikāya diṭṭhiyā
appaṭinissagge, ukkhepanīyakammaṃ kareyya. eko buddhassa avaṇṇaṃ bhāsati, eko
dhammassa avaṇṇaṃ bhāsati, eko saṇghassa avaṇṇaṃ bhāsati—  imesaṃ kho,
bhikkhave, tiṇṇaṃ bhikkhūnaṃ, ākankhamāno saṇgho, pāpikāya diṭṭhiyā
appaṭinissage, ukkhepanīyakammaṃ kareyya. (6)</p>
<p class="endsutta">
<span class="parno">320</span>
<a class="ms" id="p_4v_320"></a>
pāpikāya diṭṭhiyā appaṭinissage ukkhepanīyakamme<br>
ākankhamānachakkaṃ niṭṭhitaṃ.</p>
<strong>7.4 tecattālīsavatta</strong>

<p>
<span class="parno">321</span>
<a class="ms" id="p_4v_321"></a>
<a class="msdiv" id="msdiv70"></a>
pāpikāya diṭṭhiyā appaṭinissagge ukkhepanīyakammakatena, bhikkhave, bhikkhunā
sammā vattitabbaṃ. tatrāyaṃ sammāvattanā—  na upasampādetabbaṃ, na nissayo
dātabbo, na sāmaṇero upaṭṭhāpetabbo, na bhikkhunovādakasammuti sāditabbā,
sammatenapi bhikkhuniyo na ovaditabbā. yāya āpattiyā saṇghena, pāpikāya
diṭṭhiyā appaṭinissagge, ukkhepanīyakammaṃ kataṃ hoti sā āpatti na āpajjitabbā,
aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na
garahitabbā … pe …   na pakatattassa bhikkhuno uposatho ṭhapetabbo, na pavāraṇā
ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso
kāretabbo, na codetabbo, na sāretabbo, na bhikkhūhi sampayojetabban"ti.</p>
<hr>
<p class="endsutta">
<span class="parno">322</span>
<a class="ms" id="p_4v_322"></a>
pāpikāya diṭṭhiyā appaṭinissagge ukkhepanīyakamme<br>
tecattālīsavattaṃ niṭṭhitaṃ.</p>
<hr>

<p>
<span class="parno">323</span>
<a class="ms" id="p_4v_323"></a>
<a class="msdiv" id="msdiv71"></a>
atha kho saṇgho ariṭṭhassa bhikkhuno gaddhabādhipubbassa, pāpikāya diṭṭhiyā
appaṭinissagge, ukkhepanīyakammaṃ akāsi—  asambhogaṃ saṇghena. so saṇghena,
pāpikāya diṭṭhiyā appaṭinissagge, ukkhepanīyakammakato vibbhami. ye te bhikkhū
appicchā … pe …   te ujjhāyanti khiyyanti vipācenti—  "kathañhi nāma ariṭṭho
bhikkhu gaddhabādhipubbo saṇghena, pāpikāya diṭṭhiyā appaṭinissagge,
ukkhepanīyakammakato vibbhamissatī"ti? atha kho te bhikkhū bhagavato etamatthaṃ
ārocesuṃ.</p>

<p>
<span class="parno">324</span>
<a class="ms" id="p_4v_324"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, ariṭṭho bhikkhu gaddhabādhipubbo
saṇghena, pāpikāya diṭṭhiyā appaṭinissagge, ukkhepanīyakammakato vibbhamatī"ti?
"saccaṃ, bhagavā"ti. vigarahi buddho bhagavā—  "ananucchavikaṃ … pe …   kathañhi
nāma so, bhikkhave, moghapuriso saṇghena, pāpikāya diṭṭhiyā appaṭinissagge,
ukkhepanīyakammakato vibbhamissati? netaṃ, bhikkhave, appasannānaṃ vā
pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "tena
hi, bhikkhave, saṇgho, pāpikāya diṭṭhiyā appaṭinissagge, ukkhepanīyakammaṃ
paṭippassambhetu.</p>
<h3>7.5 nappaṭippassambhetabbatecattālīsaka</h3>

<p>
<span class="parno">325</span>
<a class="ms" id="p_4v_325"></a>
<a class="msdiv" id="msdiv72"></a>
pañcahi, bhikkhave, angehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ nappaṭippassambhetabbaṃ. upasampādeti,
nissayaṃ deti, sāmaṇeraṃ upaṭṭhāpeti, bhikkhunovādakasammutiṃ sādiyati,
sammatopi bhikkhuniyo ovadati—  imehi kho, bhikkhave, pañcahangehi
samannāgatassa bhikkhuno, pāpikāya diṭṭhiyā appaṭinissage, ukkhepanīyakammaṃ
nappaṭippassambhetabbaṃ.</p>

<p>
<span class="parno">326</span>
<a class="ms" id="p_4v_326"></a>
aparehipi, bhikkhave, pañcahangehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ nappaṭippassambhetabbaṃ. yāya āpattiyā
saṇghena pāpikāya diṭṭhiyā appaṭinissagge ukkhepanīyakammaṃ kataṃ hoti taṃ
āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati,
kammike garahati—  imehi kho, bhikkhave, pañcahangehi samannāgatassa bhikkhuno,
pāpikāya diṭṭhiyā appaṭinissagge, ukkhepanīyakammaṃ
nappaṭippassambhetabbaṃ … pe …  .</p>

<p>
<span class="parno">327</span>
<a class="ms" id="p_4v_327"></a>
aṭṭhahi, bhikkhave, angehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ nappaṭippassambhetabbaṃ. pakatattassa
bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ
paṭṭhapeti, okāsaṃ kāreti, codeti, sāreti, bhikkhūhi sampayojeti—  imehi kho,
bhikkhave, aṭṭhahangehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ nappaṭippassambhetabbaṃ.</p>

<p class="endsutta">
<span class="parno">328</span>
<a class="ms" id="p_4v_328"></a>
pāpikāya diṭṭhiyā appaṭinissagge ukkhepanīyakamme<br>
nappaṭippassambhetabbatecattālīsakaṃ niṭṭhitaṃ.</p>
<strong>7.6 paṭippassambhetabbatecattālīsaka</strong>

<p>
<span class="parno">329</span>
<a class="ms" id="p_4v_329"></a>
<a class="msdiv" id="msdiv73"></a>
pañcahi, bhikkhave, angehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ paṭippassambhetabbaṃ. na upasampādeti, na
nissayaṃ deti, na sāmaṇeraṃ upaṭṭhāpeti, na bhikkhunovādakasammutiṃ sādiyati,
sammatopi bhikkhuniyo na ovadati—  imehi kho, bhikkhave, pañcahangehi
samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṃ
paṭippassambhetabbaṃ.</p>

<p>
<span class="parno">330</span>
<a class="ms" id="p_4v_330"></a>
aparehipi, bhikkhave, pañcahangehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ paṭippassambhetabbaṃ. yāya āpattiyā saṇghena,
pāpikāya diṭṭhiyā appaṭinissagge, ukkhepanīyakammaṃ kataṃ hoti taṃ āpattiṃ na
āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati,
kammike na garahati—  imehi kho, bhikkhave, pañcahangehi samannāgatassa
bhikkhuno, pāpikāya diṭṭhiyā appaṭinissagge, ukkhepanīyakammaṃ
paṭippassambhetabbaṃ … pe …  .</p>

<p>
<span class="parno">331</span>
<a class="ms" id="p_4v_331"></a>
aṭṭhahi, bhikkhave, angehi samannāgatassa bhikkhuno, pāpikāya diṭṭhiyā
appaṭinissagge, ukkhepanīyakammaṃ paṭippassambhetabbaṃ. na pakatattassa
bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na
anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi
sampayojeti—  imehi kho, bhikkhave, aṭṭhahangehi samannāgatassa bhikkhuno,
pāpikāya diṭṭhiyā appaṭinissagge, ukkhepanīyakammaṃ paṭippassambhetabbaṃ.</p>
<hr>
<p class="endsutta">
<span class="parno">332</span>
<a class="ms" id="p_4v_332"></a>
pāpikāya diṭṭhiyā appaṭinissagge ukkhepanīyakamme<br>
paṭippassambhetabbatecattālīsakaṃ niṭṭhitaṃ.</p>
<hr>

<p>
<span class="parno">333</span>
<a class="ms" id="p_4v_333"></a>
<a class="msdiv" id="msdiv74"></a>
evañca pana, bhikkhave, paṭippassambhetabbaṃ. tena, bhikkhave, pāpikāya
diṭṭhiyā appaṭinissagge, ukkhepanīyakammakatena bhikkhunā saṇghaṃ upasankamitvā
ekaṃsaṃ uttarāsangaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ
nisīditvā añjaliṃ paggahetvā evamassa vacanīyo—  ‘ahaṃ, bhante, saṇghena,
pāpikāya diṭṭhiyā appaṭinissagge, ukkhepanīyakammakato sammā vattāmi, lomaṃ
pātemi, netthāraṃ vattāmi, pāpikāya diṭṭhiyā appaṭinissagge, ukkhepanīyassa
kammassa paṭippassaddhiṃ yācāmī’ti. dutiyampi yācitabbā. tatiyampi yācitabbā.
byattena bhikkhunā paṭibalena saṇgho ñāpetabbo—</p>

<p>
<span class="parno">334</span>
<a class="ms" id="p_4v_334"></a>
‘suṇātu me, bhante, saṇgho. ayaṃ itthannāmo bhikkhu saṇghena, pāpikāya diṭṭhiyā
appaṭinissagge, ukkhepanīyakammakato sammā vattati, lomaṃ pāteti, netthāraṃ
vattati, pāpikāya diṭṭhiyā appaṭinissagge, ukkhepanīyassa kammassa
paṭippassaddhiṃ yācati. yadi saṇghassa pattakallaṃ, saṇgho itthannāmassa
bhikkhuno, pāpikāya diṭṭhiyā appaṭinissagge, ukkhepanīyakammaṃ
paṭippassambheyya. esā ñatti.</p>

<p>
<span class="parno">335</span>
<a class="ms" id="p_4v_335"></a>
suṇātu me, bhante, saṇgho. ayaṃ itthannāmo bhikkhu saṇghena, pāpikāya diṭṭhiyā
appaṭinissagge, ukkhepanīyakammakato sammā vattati, lomaṃ pāteti, netthāraṃ
vattati, pāpikāya diṭṭhiyā appaṭinissagge, ukkhepanīyassa kammassa
paṭippassaddhiṃ yācati. saṇgho itthannāmassa bhikkhuno, pāpikāya diṭṭhiyā
appaṭinissagge, ukkhepanīyakammaṃ paṭippassambheti. yassāyasmato khamati
itthannāmassa bhikkhuno, pāpikāya diṭṭhiyā appaṭinissagge, ukkhepanīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">336</span>
<a class="ms" id="p_4v_336"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ itthannāmo bhikkhu saṇghena, pāpikāya diṭṭhiyā
appaṭinissagge, ukkhepanīyakammakato sammā vattati, lomaṃ pāteti, netthāraṃ
vattati, pāpikāya diṭṭhiyā appaṭinissagge ukkhepanīyassa kammassa
paṭippassaddhiṃ yācati. saṇgho itthannāmassa bhikkhuno, pāpikāya diṭṭhiyā
appaṭinissagge, ukkhepanīyakammaṃ paṭippassambheti. yassāyasmato khamati
itthannāmassa bhikkhuno, pāpikāya diṭṭhiyā appaṭinissagge, ukkhepanīyassa
kammassa paṭippassaddhi, so tuṇhassa; yassa nakkhamati, so bhāseyya.</p>

<p>
<span class="parno">337</span>
<a class="ms" id="p_4v_337"></a>
paṭippassaddhaṃ saṇghena itthannāmassa bhikkhuno, pāpikāya diṭṭhiyā
appaṭinissagge, ukkhepanīyakammaṃ. khamati saṇghassa, tasmā tuṇhī, evametaṃ
dhārayāmī’"ti.</p>
<hr>
<p class="endsutta">
<span class="parno">338</span>
<a class="ms" id="p_4v_338"></a>
pāpikāya diṭṭhiyā appaṭinissagge ukkhepanīyakammaṃ niṭṭhitaṃ sattamaṃ.<br>
kammakkhandhako paṭhamo.<br>
imamhi khandhake vatthū satta.</p>
<hr>

<p class="endsection summary">
<span class="parno">339</span>
<a class="ms" id="p_4v_339"></a>tassuddānaṃ</p>
<blockquote>

<p>
<span class="parno">340</span>
<a class="ms" id="p_4v_340"></a>
paṇḍulohitakā bhikkhū,<br>
sayaṃ bhaṇḍanakārakā;<br>
tādise upasankamma,<br>
ussahiṃsu ca bhaṇḍane.</p>

<p>
<span class="parno">341</span>
<a class="ms" id="p_4v_341"></a>
anuppannāpi jāyanti,<br>
uppannānipi vaḍḍhare;<br>
appicchā pesalā bhikkhū,<br>
ujjhāyanti padassato.</p>

<p>
<span class="parno">342</span>
<a class="ms" id="p_4v_342"></a>
saddhammaṭṭhitiko buddho,<br>
sayambhū aggapuggalo;<br>
āṇāpesi tajjanīya,<br>
kammaṃ sāvatthiyaṃ jino.</p>

<p>
<span class="parno">343</span>
<a class="ms" id="p_4v_343"></a>
asammukhāppaṭipucchāp-<br>
paṭiññāya katañca yaṃ;<br>
anāpatti adesane,<br>
desitāya katañca yaṃ.</p>
</blockquote>
<hr>
<blockquote>

<p>
<span class="parno">344</span>
<a class="ms" id="p_4v_344"></a>
acodetvā asāretvā,<br>
anāropetvā ca yaṃ kataṃ;<br>
asammukhā adhammena,<br>
vaggena cāpi yaṃ kataṃ.</p>

<p>
<span class="parno">345</span>
<a class="ms" id="p_4v_345"></a>
appaṭipucchā adhammena,<br>
puna vaggena yaṃ kataṃ;<br>
appaṭiññāya adhammena,<br>
vaggena cāpi yaṃ kataṃ.</p>

<p>
<span class="parno">346</span>
<a class="ms" id="p_4v_346"></a>
anāpatti adhammena,<br>
vaggena cāpi yaṃ kataṃ;<br>
adesanāgāminiyā,<br>
adhammavaggameva ca.</p>

<p>
<span class="parno">347</span>
<a class="ms" id="p_4v_347"></a>
desitāya adhammena,<br>
vaggenāpi tatheva ca;<br>
acodetvā adhammena,<br>
vaggenāpi tatheva ca.</p>
</blockquote>
<hr>
<blockquote>

<p>
<span class="parno">348</span>
<a class="ms" id="p_4v_348"></a>
asāretvā adhammena,<br>
vaggenāpi tatheva ca;<br>
anāropetvā adhammena,<br>
vaggenāpi tatheva ca.</p>

<p>
<span class="parno">349</span>
<a class="ms" id="p_4v_349"></a>
kaṇhavāranayeneva,<br>
sukkavāraṃ vijāniyā;<br>
saṇgho ākankhamāno ca,<br>
yassa tajjanīyaṃ kare.</p>

<p>
<span class="parno">350</span>
<a class="ms" id="p_4v_350"></a>
bhaṇḍanaṃ bālo saṃsaṭṭho,<br>
adhisīle ajjhācāre;<br>
atidiṭṭhivipannassa,<br>
saṇgho tajjanīyaṃ kare.</p>

<p>
<span class="parno">351</span>
<a class="ms" id="p_4v_351"></a>
buddhadhammassa saṇghassa,<br>
avaṇṇaṃ yo ca bhāsati;<br>
tiṇṇannampi ca bhikkhūnaṃ,<br>
saṇgho tajjaniyaṃ kare.</p>
</blockquote>
<hr>
<blockquote>

<p>
<span class="parno">352</span>
<a class="ms" id="p_4v_352"></a>
bhaṇḍanaṃ kārako eko,<br>
bālo saṃsagganissito;<br>
adhisīle ajjhācāre,<br>
tatheva atidiṭṭhiyā.</p>

<p>
<span class="parno">353</span>
<a class="ms" id="p_4v_353"></a>
buddhadhammassa saṇghassa,<br>
avaṇṇaṃ yo ca bhāsati;<br>
tajjanīyakammakato,<br>
evaṃ sammānuvattanā.</p>

<p>
<span class="parno">354</span>
<a class="ms" id="p_4v_354"></a>
upasampadanissayā,<br>
sāmaṇeraṃ upaṭṭhanā;<br>
ovādasammatenāpi,<br>
na kare tajjanīkato.</p>

<p>
<span class="parno">355</span>
<a class="ms" id="p_4v_355"></a>
nāpajje tañca āpattiṃ,<br>
tādisañca tato paraṃ;<br>
kammañca kammike cāpi,<br>
na garahe tathāvidho.</p>
</blockquote>
<hr>
<blockquote>

<p>
<span class="parno">356</span>
<a class="ms" id="p_4v_356"></a>
uposathaṃ pavāraṇaṃ,<br>
pakatattassa naṭṭhape;<br>
savacaniṃ anuvādo,<br>
okāso codanena ca.</p>

<p>
<span class="parno">357</span>
<a class="ms" id="p_4v_357"></a>
sāraṇaṃ sampayogañca,<br>
na kareyya tathāvidho;<br>
upasampadanissayā,<br>
sāmaṇeraṃ upaṭṭhanā.</p>

<p>
<span class="parno">358</span>
<a class="ms" id="p_4v_358"></a>
ovādasammatenāpi,<br>
pañcahangehi na sammati;<br>
tañcāpajjati āpattiṃ,<br>
tādisañca tato paraṃ.</p>

<p>
<span class="parno">359</span>
<a class="ms" id="p_4v_359"></a>
kammañca kammike cāpi,<br>
garahanto na sammati;<br>
uposathaṃ pavāraṇaṃ,<br>
savacanīyā ca novādo.</p>
</blockquote>

<hr>
<blockquote>

<p>
<span class="parno">360</span>
<a class="ms" id="p_4v_360"></a>
okāso codanañceva,<br>
sāraṇā sampayojanā;<br>
imehaṭṭhangehi yo yutto,<br>
tajjanānupasammati.</p>

<p>
<span class="parno">361</span>
<a class="ms" id="p_4v_361"></a>
kaṇhavāranayeneva,<br>
sukkavāraṃ vijāniyā;<br>
bālo āpattibahulo,<br>
saṃsaṭṭhopi ca seyyaso.</p>

<p>
<span class="parno">362</span>
<a class="ms" id="p_4v_362"></a>
niyassakammaṃ sambuddho,<br>
āṇāpesi mahāmuni;<br>
kīṭāgirismiṃ dve bhikkhū,<br>
assajipunabbasukā.</p>

<p>
<span class="parno">363</span>
<a class="ms" id="p_4v_363"></a>
anācārañca vividhaṃ,<br>
ācariṃsu asaññatā;<br>
pabbājanīyaṃ sambuddho,<br>
kammaṃ sāvatthiyaṃ jino;<br>
macchikāsaṇḍe sudhammo,<br>
cittassāvāsiko ahu.</p>
</blockquote>
<hr>
<blockquote>

<p>
<span class="parno">364</span>
<a class="ms" id="p_4v_364"></a>
jātivādena khuṃseti,<br>
sudhammo cittupāsakaṃ;<br>
paṭisāraṇīyakammaṃ,<br>
āṇāpesi tathāgato.</p>

<p>
<span class="parno">365</span>
<a class="ms" id="p_4v_365"></a>
kosambiyaṃ channaṃ bhikkhuṃ,<br>
nicchantāpattiṃ passituṃ;<br>
adassane ukkhipituṃ,<br>
āṇāpesi jinuttamo.</p>

<p>
<span class="parno">366</span>
<a class="ms" id="p_4v_366"></a>
channo taṃyeva āpattiṃ,<br>
paṭikātuṃ na icchati;<br>
ukkhepanāppaṭikamme,<br>
āṇāpesi vināyako.</p>

<p>
<span class="parno">367</span>
<a class="ms" id="p_4v_367"></a>
pāpadiṭṭhi ariṭṭhassa,<br>
āsi aññāṇanissitā;<br>
diṭṭhiyāppaṭinissagge,<br>
ukkhepaṃ jinabhāsitaṃ.</p>
</blockquote>
<hr>
<blockquote>

<p>
<span class="parno">368</span>
<a class="ms" id="p_4v_368"></a>
niyassakammaṃ pabbajjaṃ,<br>
tatheva paṭisāraṇī;<br>
adassanāppaṭikamme,<br>
anissagge ca diṭṭhiyā.</p>

<p>
<span class="parno">369</span>
<a class="ms" id="p_4v_369"></a>
davānācārūpaghāti,<br>
micchāājīvameva ca;<br>
pabbājanīyakammamhi,<br>
atirekapadā ime.</p>

<p>
<span class="parno">370</span>
<a class="ms" id="p_4v_370"></a>
alābhāvaṇṇā dve pañca,<br>
dve pañcakāti nāmakā;<br>
paṭisāraṇīyakammamhi,<br>
atirekapadā ime.</p>

<p>
<span class="parno">371</span>
<a class="ms" id="p_4v_371"></a>
tajjanīyaṃ niyassañca,<br>
duve kammāpi sādisā;<br>
pabbajjā paṭisārī ca,<br>
atthi padātirittatā.</p>
</blockquote>

<hr>
<blockquote>

<p>
<span class="parno">372</span>
<a class="ms" id="p_4v_372"></a>
tayo ukkhepanā kammā,<br>
sadisā te vibhattito;<br>
tajjanīyanayenāpi,<br>
sesakammaṃ vijāniyāti.</p>
</blockquote>
<p class="endsection">
<span class="parno">373</span>
<a class="ms" id="p_4v_373"></a>
kammakkhandhako niṭṭhito.</p>

</div><!--End Pali-->
</section>

<div id="nextprev"><a id="previous-sutta" href="../vi/kd12.html"></a></div>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 11 - Disciplinary Transactions
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
