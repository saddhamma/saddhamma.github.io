<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 8</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="topmenu" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
<li class="topmenu" id="bq"><a href="../bq/bq.html">Buddha</a></li>
<li class="topmenu" id="dq"><a href="../dq/dq.html">Dhamma</a></li>
<li class="topmenu" id="sq"><a href="../sq/sq.html">Sangha</a></li>
<li class="topmenu" id="et"><a href="../et/et.html">Training</a></li>
<li class="topmenu" id="es"><a href="../es/es.html">Samadhi</a></li>
<li class="topmenu" id="ev"><a href="../ev/ev.html">Vigilance</a></li>
<li class="topmenu" id="nh"><a href="../nh/nh.html">Noble Hospitality</a></li>
<li class="topmenu" id="nt"><a href="../nt/nt.html">Notes on Dhamma</a></li>
<li class="toplast" id="qa"><a href="../qa/qa.html">Questions & Answers</a></li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<h2>Khandaka <span class="minor">( and Mahāvagga)</span> 8 - Robe Cloth</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_3v_1558"></a>
<a class="msdiv" id="msdiv326"></a>
tena samayena buddho bhagavā rājagahe viharati veḷuvane kalandakanivāpe. tena
kho pana samayena vesālī iddhā ceva hoti phitā ca bahujanā ca ākiṇṇamanussā ca
subhikkhā ca; satta ca pāsādasahassāni satta ca pāsādasatāni satta ca pāsādā;
satta ca kūṭāgārasahassāni satta ca kūṭāgārasatāni satta ca kūṭāgārāni; satta
ca ārāmasahassāni satta ca ārāmasatāni satta ca ārāmā; satta ca
pokkharaṇīsahassāni satta ca pokkharaṇīsatāni satta ca pokkharaṇiyo; ambapālī
ca gaṇikā abhirūpā hoti dassanīyā pāsādikā paramāya vaṇṇapokkharatāya
samannāgatā, padakkhiṇā nacce ca gīte ca vādite ca, abhisaṭā atthikānaṃ
atthikānaṃ manussānaṃ paññāsāya ca rattiṃ gacchati; tāya ca vesālī bhiyyoso
mattāya upasobhati. atha kho rājagahako negamo vesāliṃ agamāsi kenacideva
karaṇīyena. addasā kho rājagahako negamo vesāliṃ iddhañceva phitañca
bahujanañca ākiṇṇamanussañca subhikkhañca; satta ca pāsādasahassāni satta ca
pāsādasatāni satta ca pāsāde; satta ca kūṭāgārasahassāni satta ca
kūṭāgārasatāni satta ca kūṭāgārāni; satta ca ārāmasahassāni satta ca
ārāmasatāni satta ca ārāme; satta ca pokkharaṇīsahassāni satta ca
pokkharaṇīsatāni satta ca pokkharaṇiyo; ambapāliñca gaṇikaṃ abhirūpaṃ
dassanīyaṃ pāsādikaṃ paramāya vaṇṇapokkharatāya samannāgataṃ, padakkhiṇaṃ nacce
ca gīte ca vādite ca, abhisaṭaṃ atthikānaṃ atthikānaṃ manussānaṃ paññāsāya ca
rattiṃ gacchantiṃ, tāya ca vesāliṃ bhiyyoso mattāya upasobhantiṃ.</p>

<p>
<span class="parno">2</span>
<a class="ms" id="p_3v_1559"></a>
<a class="msdiv" id="msdiv327"></a>
atha kho rājagahako negamo vesāliyaṃ taṃ karaṇīyaṃ tīretvā punadeva rājagahaṃ
paccāgañchi. yena rājā māgadho seniyo bimbisāro tenupasankami, upasankamitvā
rājānaṃ māgadhaṃ seniyaṃ bimbisāraṃ etadavoca—  "vesālī, deva, iddhā ceva phitā
ca bahujanā ca ākiṇṇamanussā ca subhikkhā ca; satta ca pāsādasahassāni … pe …
tāya ca vesālī bhiyyoso mattāya upasobhati. sādhu, deva, mayampi gaṇikaṃ
vuṭṭhāpessāmā"ti. "tena hi, bhaṇe, tādisiṃ kumāriṃ jānātha yaṃ tumhe gaṇikaṃ
vuṭṭhāpeyyāthā"ti.</p>
<hr>

<p>
<span class="parno">3</span>
<a class="ms" id="p_3v_1560"></a>
tena kho pana samayena rājagahe sālavatī nāma kumārī abhirūpā hoti dassanīyā
pāsādikā paramāya vaṇṇapokkharatāya samannāgatā. atha kho rājagahako negamo
sālavatiṃ kumāriṃ gaṇikaṃ vuṭṭhāpesi. atha kho sālavatī gaṇikā nacirasseva
padakkhiṇā ahosi nacce ca gīte ca vādite ca, abhisaṭā atthikānaṃ atthikānaṃ
manussānaṃ paṭisatena ca rattiṃ gacchati. atha kho sālavatī gaṇikā nacirasseva
gabbhinī ahosi. atha kho sālavatiyā gaṇikāya etadahosi—  "itthī kho gabbhinī
purisānaṃ amanāpā. sace maṃ koci jānissati—  sālavatī gaṇikā gabbhinīti, sabbo
me sakkāro bhañjissati. yannūnāhaṃ gilānaṃ paṭivedeyyan"ti. atha kho sālavatī
gaṇikā dovārikaṃ āṇāpesi—  "mā, bhaṇe dovārika, koci puriso pāvisi. yo ca maṃ
pucchati, ‘gilānā’ti paṭivedehī"ti. "evaṃ, ayye"ti kho so dovāriko sālavatiyā
gaṇikāya paccassosi. atha kho sālavatī gaṇikā tassa gabbhassa paripākamanvāya
puttaṃ vijāyi. atha kho sālavatī gaṇikā dāsiṃ āṇāpesi—  "handa, je, imaṃ
dārakaṃ kattarasuppe pakkhipitvā nīharitvā sankārakūṭe chaḍḍehī"ti. "evaṃ,
ayye"ti kho sā dāsī sālavatiyā gaṇikāya paṭissutvā taṃ dārakaṃ kattarasuppe
pakkhipitvā nīharitvā sankārakūṭe chaḍḍesi.</p>

<p>
<span class="parno">4</span>
<a class="ms" id="p_3v_1561"></a>
<a class="msdiv" id="msdiv328"></a>
tena kho pana samayena abhayo nāma rājakumāro kālasseva rājupaṭṭhānaṃ gacchanto
addasa taṃ dārakaṃ kākehi samparikiṇṇaṃ, disvāna manusse pucchi—  "kiṃ etaṃ,
bhaṇe, kākehi samparikiṇṇan"ti? "dārako, devā"ti. "jīvati, bhaṇe"ti? "jīvati,
devā"ti. "tena hi, bhaṇe, taṃ dārakaṃ amhākaṃ antepuraṃ netvā dhātīnaṃ detha
posetun"ti. "evaṃ, devā"ti kho te manussā abhayassa rājakumārassa paṭissutvā
taṃ dārakaṃ abhayassa rājakumārassa antepuraṃ netvā dhātīnaṃ adaṃsu—
"posethā"ti. tassa jīvatīti "jīvako"ti nāmaṃ akaṃsu. kumārena posāpitoti
"komārabhacco"ti nāmaṃ akaṃsu. atha kho jīvako komārabhacco nacirasseva
viññutaṃ pāpuṇi. atha kho jīvako komārabhacco yena abhayo rājakumāro
tenupasankami; upasankamitvā abhayaṃ rājakumāraṃ etadavoca—  "kā me, deva,
mātā, ko pitā"ti? "ahampi kho te, bhaṇe jīvaka, mātaraṃ na jānāmi; api cāhaṃ te
pitā; mayāsi posāpito"ti. atha kho jīvakassa komārabhaccassa etadahosi—
"imāni kho rājakulāni na sukarāni asippena upajīvituṃ. yannūnāhaṃ sippaṃ
sikkheyyan"ti.</p>

<p>
<span class="parno">5</span>
<a class="ms" id="p_3v_1562"></a>
<a class="msdiv" id="msdiv329"></a>
tena kho pana samayena takkasilāyaṃ disāpāmokkho vejjo paṭivasati. atha kho
jīvako komārabhacco abhayaṃ rājakumāraṃ anāpucchā yena takkasilā tena pakkāmi.
anupubbena yena takkasilā, yena vejjo tenupasankami; upasankamitvā taṃ vejjaṃ
etadavoca—  "icchāmahaṃ, ācariya, sippaṃ sikkhitun"ti. "tena hi, bhaṇe jīvaka,
sikkhassū"ti. atha kho jīvako komārabhacco bahuñca gaṇhāti lahuñca gaṇhāti
suṭṭhu ca upadhāreti, gahitañcassa na sammussati. atha kho jīvakassa
komārabhaccassa sattannaṃ vassānaṃ accayena etadahosi—  "ahaṃ kho bahuñca
gaṇhāmi lahuñca gaṇhāmi suṭṭhu ca upadhāremi, gahitañca me na sammussati, satta
ca me vassāni adhīyantassa, nayimassa sippassa anto paññāyati. kadā imassa
sippassa anto paññāyissatī"ti.</p>

<p>
<span class="parno">6</span>
<a class="ms" id="p_3v_1563"></a>
atha kho jīvako komārabhacco yena so vejjo tenupasankami, upasankamitvā taṃ
vejjaṃ etadavoca—  "ahaṃ kho, ācariya, bahuñca gaṇhāmi lahuñca gaṇhāmi suṭṭhu
ca upadhāremi, gahitañca me na sammussati, satta ca me vassāni adhīyantassa,
nayimassa sippassa anto paññāyati. kadā imassa sippassa anto paññāyissatī"ti?
"tena hi, bhaṇe jīvaka, khaṇittiṃ ādāya takkasilāya samantā yojanaṃ āhiṇḍitvā
yaṃ kiñci abhesajjaṃ passeyyāsi taṃ āharā"ti. "evaṃ, ācariyā"ti kho jīvako
komārabhacco tassa vejjassa paṭissutvā khaṇittiṃ ādāya takkasilāya samantā
yojanaṃ āhiṇḍanto na kiñci abhesajjaṃ addasa. atha kho jīvako komārabhacco yena
so vejjo tenupasankami, upasankamitvā taṃ vejjaṃ etadavoca—  "āhiṇḍantomhi,
ācariya, takkasilāya samantā yojanaṃ, na kiñci abhesajjaṃ addasan"ti.
"susikkhitosi, bhaṇe jīvaka. alaṃ te ettakaṃ jīvikāyā"ti jīvakassa
komārabhaccassa parittaṃ pātheyyaṃ pādāsi. atha kho jīvako komārabhacco taṃ
parittaṃ pātheyyaṃ ādāya yena rājagahaṃ tena pakkāmi. atha kho jīvakassa
komārabhaccassa taṃ parittaṃ pātheyyaṃ antarāmagge sākete parikkhayaṃ agamāsi.
atha kho jīvakassa komārabhaccassa etadahosi—  "ime kho maggā kantārā appodakā
appabhakkhā, na sukarā apātheyyena gantuṃ. yannūnāhaṃ pātheyyaṃ
pariyeseyyan"ti.</p>
<h3>2 seṭṭhibhariyāvatthu</h3>

<p>
<span class="parno">7</span>
<a class="ms" id="p_3v_1564"></a>
<a class="msdiv" id="msdiv330"></a>
tena kho pana samayena sākete seṭṭhibhariyāya sattavassiko sīsābādho hoti. bahū
mahantā mahantā disāpāmokkhā vejjā āgantvā nāsakkhiṃsu arogaṃ kātuṃ. bahuṃ
hiraññaṃ ādāya agamaṃsu. atha kho jīvako komārabhacco sāketaṃ pavisitvā manusse
pucchi—  "ko, bhaṇe, gilāno, kaṃ tikicchāmī"ti? "etissā, ācariya,
seṭṭhibhariyāya sattavassiko sīsābādho; gaccha, ācariya, seṭṭhibhariyaṃ
tikicchāhī"ti. atha kho jīvako komārabhacco yena seṭṭhissa gahapatissa
nivesanaṃ tenupasankami; upasankamitvā dovārikaṃ āṇāpesi—  "gaccha, bhaṇe
dovārika, seṭṭhibhariyāya pāvada—  ‘vejjo, ayye, āgato, so taṃ daṭṭhukāmo’"ti.
"evaṃ, ācariyā"ti kho so dovāriko jīvakassa komārabhaccassa paṭissutvā yena
seṭṭhibhariyā tenupasankami, upasankamitvā seṭṭhibhariyaṃ etadavoca—  "vejjo,
ayye, āgato; so taṃ daṭṭhukāmo"ti. "kīdiso, bhaṇe dovārika, vejjo"ti?
"daharako, ayye"ti. "alaṃ, bhaṇe dovārika, kiṃ me daharako vejjo karissati?
bahū mahantā mahantā disāpāmokkhā vejjā āgantvā nāsakkhiṃsu arogaṃ kātuṃ. bahuṃ
hiraññaṃ ādāya agamaṃsū"ti. atha kho so dovāriko yena jīvako komārabhacco
tenupasankami; upasankamitvā jīvakaṃ komārabhaccaṃ etadavoca—  "seṭṭhibhariyā,
ācariya, evamāha—  ‘alaṃ, bhaṇe dovārika, kiṃ me daharako vejjo karissati? bahū
mahantā mahantā disāpāmokkhā vejjā āgantvā nāsakkhiṃsu arogaṃ kātuṃ. bahuṃ
hiraññaṃ ādāya agamaṃsū’"ti. "gaccha, bhaṇe dovārika, seṭṭhibhariyāya pāvada—
‘vejjo, ayye, evamāha—  mā kira, ayye, pure kiñci adāsi. yadā arogā ahosi tadā
yaṃ iccheyyāsi taṃ dajjeyyāsī’"ti. "evaṃ, ācariyā"ti kho so dovāriko jīvakassa
komārabhaccassa paṭissutvā yena seṭṭhibhariyā tenupasankami; upasankamitvā
seṭṭhibhariyaṃ etadavoca—  "vejjo, ayye, evamāha—  ‘mā kira, ayye, pure kiñci
adāsi. yadā arogā ahosi tadā yaṃ iccheyyāsi taṃ dajjeyyāsī’"ti. "tena hi, bhaṇe
dovārika, vejjo āgacchatū"ti. "evaṃ, ayye"ti kho so dovāriko seṭṭhibhariyāya
paṭissutvā yena jīvako komārabhacco tenupasankami, upasankamitvā jīvakaṃ
komārabhaccaṃ etadavoca—  "seṭṭhibhariyā taṃ, ācariya, pakkosatī"ti.</p>

<p>
<span class="parno">8</span>
<a class="ms" id="p_3v_1565"></a>
atha kho jīvako komārabhacco yena seṭṭhibhariyā tenupasankami, upasankamitvā
seṭṭhibhariyāya vikāraṃ sallakkhetvā seṭṭhibhariyaṃ etadavoca—  "pasatena,
ayye, sappinā attho"ti. atha kho seṭṭhibhariyā jīvakassa komārabhaccassa
pasataṃ sappiṃ dāpesi. atha kho jīvako komārabhacco taṃ pasataṃ sappiṃ
nānābhesajjehi nippacitvā seṭṭhibhariyaṃ mañcake uttānaṃ nipātetvā natthuto
adāsi. atha kho taṃ sappi natthuto dinnaṃ mukhato uggañchi. atha kho
seṭṭhibhariyā paṭiggahe niṭṭhubhitvā dāsiṃ āṇāpesi—  "handa, je, imaṃ sappiṃ
picunā gaṇhāhī"ti. atha kho jīvakassa komārabhaccassa etadahosi—  "acchariyaṃ
yāva lūkhāyaṃ gharaṇī, yatra hi nāma imaṃ chaḍḍanīyadhammaṃ sappiṃ picunā
gāhāpessati. bahukāni ca me mahagghāni bhesajjāni upagatāni. kimpi māyaṃ kiñci
deyyadhammaṃ dassatī"ti. atha kho seṭṭhibhariyā jīvakassa komārabhaccassa
vikāraṃ sallakkhetvā jīvakaṃ komārabhaccaṃ etadavoca—  "kissa tvaṃ, ācariya,
vimanosī"ti? idha me etadahosi—  "acchariyaṃ yāva lūkhāyaṃ gharaṇī, yatra hi
nāma imaṃ chaḍḍanīyadhammaṃ sappiṃ picunā gāhāpessati. bahukāni ca me
mahagghāni bhesajjāni upagatāni. kimpi māyaṃ kiñci deyyadhammaṃ dassatī"ti.
"mayaṃ kho, ācariya, āgārikā nāma upajānāmetassa saṃyamassa. varametaṃ sappi
dāsānaṃ vā kammakarānaṃ vā pādabbhañjanaṃ vā padīpakaraṇe vā āsittaṃ. mā kho
tvaṃ, ācariya, vimano ahosi. na te deyyadhammo hāyissatī"ti.</p>

<p>
<span class="parno">9</span>
<a class="ms" id="p_3v_1566"></a>
atha kho jīvako komārabhacco seṭṭhibhariyāya sattavassikaṃ sīsābādhaṃ ekeneva
natthukammena apakaḍḍhi. atha kho seṭṭhibhariyā arogā samānā jīvakassa
komārabhaccassa cattāri sahassāni pādāsi. putto—  "mātā me arogā ṭhitā"ti
cattāri sahassāni pādāsi. suṇisā—  "sassu me arogā ṭhitā"ti cattāri sahassāni
pādāsi. seṭṭhi gahapati—  "bhariyā me arogā ṭhitā"ti cattāri sahassāni pādāsi
dāsañca dāsiñca assarathañca.</p>

<p>
<span class="parno">10</span>
<a class="ms" id="p_3v_1567"></a>
atha kho jīvako komārabhacco tāni soḷasasahassāni ādāya dāsañca dāsiñca
assarathañca yena rājagahaṃ tena pakkāmi. anupubbena yena rājagahaṃ yena abhayo
rājakumāro tenupasankami, upasankamitvā abhayaṃ rājakumāraṃ etadavoca—  "idaṃ
me, deva, paṭhamakammaṃ soḷasasahassāni dāso ca dāsī ca assaratho ca.
paṭiggaṇhātu me devo posāvanikan"ti. "alaṃ, bhaṇe jīvaka; tuyhameva hotu.
amhākaññeva antepure nivesanaṃ māpehī"ti. "evaṃ, devā"ti kho jīvako
komārabhacco abhayassa rājakumārassa paṭissutvā abhayassa rājakumārassa
antepure nivesanaṃ māpesi.</p>
<h3>3 bimbisārarājavatthu</h3>

<p>
<span class="parno">11</span>
<a class="ms" id="p_3v_1568"></a>
<a class="msdiv" id="msdiv331"></a>
tena kho pana samayena rañño māgadhassa seniyassa bimbisārassa bhagandalābādho
hoti. sāṭakā lohitena makkhiyanti. deviyo disvā uppaṇḍenti—  "utunī dāni devo,
pupphaṃ devassa uppannaṃ, na ciraṃ devo vijāyissatī"ti. tena rājā manku hoti.
atha kho rājā māgadho seniyo bimbisāro abhayaṃ rājakumāraṃ etadavoca—  "mayhaṃ
kho, bhaṇe abhaya, tādiso ābādho, sāṭakā lohitena makkhiyanti, deviyo maṃ disvā
uppaṇḍenti—  ‘utunī dāni devo, pupphaṃ devassa uppannaṃ, na ciraṃ devo
vijāyissatī’ti. ingha, bhaṇe abhaya, tādisaṃ vejjaṃ jānāhi yo maṃ
tikiccheyyā"ti. "ayaṃ, deva, amhākaṃ jīvako vejjo taruṇo bhadrako. so devaṃ
tikicchissatī"ti. "tena hi, bhaṇe abhaya, jīvakaṃ vejjaṃ āṇāpehi; so maṃ
tikicchissatī"ti.</p>

<p>
<span class="parno">12</span>
<a class="ms" id="p_3v_1569"></a>
atha kho abhayo rājakumāro jīvakaṃ komārabhaccaṃ āṇāpesi—  "gaccha, bhaṇe
jīvaka, rājānaṃ tikicchāhī"ti. "evaṃ, devā"ti kho jīvako komārabhacco abhayassa
rājakumārassa paṭissutvā nakhena bhesajjaṃ ādāya yena rājā māgadho seniyo
bimbisāro tenupasankami, upasankamitvā rājānaṃ māgadhaṃ seniyaṃ bimbisāraṃ
etadavoca—  "ābādhaṃ te, deva, passāmā"ti. atha kho jīvako komārabhacco rañño
māgadhassa seniyassa bimbisārassa bhagandalābādhaṃ ekeneva ālepena apakaḍḍhi.
atha kho rājā māgadho seniyo bimbisāro arogo samāno pañca itthisatāni
sabbālankāraṃ bhūsāpetvā omuñcāpetvā puñjaṃ kārāpetvā jīvakaṃ komārabhaccaṃ
etadavoca—  "etaṃ, bhaṇe jīvaka, pañcannaṃ itthisatānaṃ sabbālankāraṃ tuyhaṃ
hotū"ti. "alaṃ, deva, adhikāraṃ me devo saratū"ti. "tena hi, bhaṇe jīvaka, maṃ
upaṭṭhaha, itthāgārañca, buddhappamukhañca bhikkhusaṇghan"ti. "evaṃ, devā"ti
kho jīvako komārabhacco rañño māgadhassa seniyassa bimbisārassa paccassosi.</p>
<h3>4 rājagahaseṭṭhivatthu</h3>

<p>
<span class="parno">13</span>
<a class="ms" id="p_3v_1570"></a>
<a class="msdiv" id="msdiv332"></a>
tena kho pana samayena rājagahakassa seṭṭhissa sattavassiko sīsābādho hoti.
bahū mahantā mahantā disāpāmokkhā vejjā āgantvā nāsakkhiṃsu arogaṃ kātuṃ. bahuṃ
hiraññaṃ ādāya agamaṃsu. api ca vejjehi paccakkhāto hoti. ekacce vejjā
evamāhaṃsu—  "pañcamaṃ divasaṃ seṭṭhi gahapati kālaṃ karissatī"ti. ekacce vejjā
evamāhaṃsu—  "sattamaṃ divasaṃ seṭṭhi gahapati kālaṃ karissatī"ti. atha kho
rājagahakassa negamassa etadahosi—  "ayaṃ kho seṭṭhi gahapati bahūpakāro rañño
ceva negamassa ca. api ca vejjehi paccakkhāto. ekacce vejjā evamāhaṃsu—
‘pañcamaṃ divasaṃ seṭṭhi gahapati kālaṃ karissatī’ti. ekacce vejjā evamāhaṃsu—
‘sattamaṃ divasaṃ seṭṭhi gahapati kālaṃ karissatī’ti. ayañca rañño jīvako
vejjo taruṇo bhadrako. yannūna mayaṃ rājānaṃ jīvakaṃ vejjaṃ yāceyyāma seṭṭhiṃ
gahapatiṃ tikicchitun"ti.</p>

<p>
<span class="parno">14</span>
<a class="ms" id="p_3v_1571"></a>
atha kho rājagahako negamo yena rājā māgadho seniyo bimbisāro tenupasankami;
upasankamitvā rājānaṃ māgadhaṃ seniyaṃ bimbisāraṃ etadavoca—  "ayaṃ, deva,
seṭṭhi gahapati bahūpakāro devassa ceva negamassa ca; api ca vejjehi
paccakkhāto. ekacce vejjā evamāhaṃsu—  ‘pañcamaṃ divasaṃ seṭṭhi gahapati kālaṃ
karissatī’ti. ekacce vejjā evamāhaṃsu—  ‘sattamaṃ divasaṃ seṭṭhi gahapati kālaṃ
karissatī’ti. sādhu devo jīvakaṃ vejjaṃ āṇāpetu seṭṭhiṃ gahapatiṃ
tikicchitun"ti.</p>

<p>
<span class="parno">15</span>
<a class="ms" id="p_3v_1572"></a>
atha kho rājā māgadho seniyo bimbisāro jīvakaṃ komārabhaccaṃ āṇāpesi—  "gaccha,
bhaṇe jīvaka, seṭṭhiṃ gahapatiṃ tikicchāhī"ti. "evaṃ, devā"ti kho jīvako
komārabhacco rañño māgadhassa seniyassa bimbisārassa paṭissutvā yena seṭṭhi
gahapati tenupasankami; upasankamitvā seṭṭhissa gahapatissa vikāraṃ
sallakkhetvā seṭṭhiṃ gahapatiṃ etadavoca—  "sace tvaṃ, gahapati, arogo
bhaveyyāsi, kiṃ me assa deyyadhammo"ti? "sabbaṃ sāpateyyañca te, ācariya, hotu,
ahañca te dāso"ti. "sakkhissasi pana tvaṃ, gahapati, ekena passena sattamāse
nipajjitun"ti? "sakkomahaṃ, ācariya, ekena passena sattamāse nipajjitun"ti.
"sakkhissasi pana tvaṃ, gahapati, dutiyena passena sattamāse nipajjitun"ti?
"sakkomahaṃ, ācariya, dutiyena passena sattamāse nipajjitun"ti. "sakkhissasi
pana tvaṃ, gahapati, uttāno sattamāse nipajjitun"ti? "sakkomahaṃ, ācariya,
uttāno sattamāse nipajjitun"ti.</p>

<p>
<span class="parno">16</span>
<a class="ms" id="p_3v_1573"></a>
atha kho jīvako komārabhacco seṭṭhiṃ gahapatiṃ mañcake nipātetvā mañcake
sambandhitvā sīsacchaviṃ uppāṭetvā sibbiniṃ vināmetvā dve pāṇake nīharitvā
mahājanassa dassesi—  "passathayye, ime dve pāṇake, ekaṃ khuddakaṃ ekaṃ
mahallakaṃ. ye te ācariyā evamāhaṃsu—  ‘pañcamaṃ divasaṃ seṭṭhi gahapati kālaṃ
karissatī’ti—  tehāyaṃ mahallako pāṇako diṭṭho. pañcamaṃ divasaṃ seṭṭhissa
gahapatissa matthalungaṃ pariyādiyissati. matthalungassa pariyādānā seṭṭhi
gahapati kālaṃ karissati. sudiṭṭho tehi ācariyehi. ye te ācariyā evamāhaṃsu—
‘sattamaṃ divasaṃ seṭṭhi gahapati kālaṃ karissatī’ti—  tehāyaṃ khuddako pāṇako
diṭṭho. sattamaṃ divasaṃ seṭṭhissa gahapatissa matthalungaṃ pariyādiyissati.
matthalungassa pariyādānā seṭṭhi gahapati kālaṃ karissati. sudiṭṭho tehi
ācariyehī"ti. sibbiniṃ sampaṭipāṭetvā sīsacchaviṃ sibbitvā ālepaṃ adāsi.</p>

<p>
<span class="parno">17</span>
<a class="ms" id="p_3v_1574"></a>
atha kho seṭṭhi gahapati sattāhassa accayena jīvakaṃ komārabhaccaṃ etadavoca—
"nāhaṃ, ācariya, sakkomi ekena passena sattamāse nipajjitun"ti. "nanu me tvaṃ,
gahapati, paṭissuṇi—  sakkomahaṃ, ācariya, ekena passena sattamāse
nipajjitun"ti? "saccāhaṃ, ācariya, paṭissuṇiṃ, apāhaṃ marissāmi, nāhaṃ sakkomi
ekena passena sattamāse nipajjitun"ti. "tena hi tvaṃ, gahapati, dutiyena
passena sattamāse nipajjāhī"ti.</p>

<p>
<span class="parno">18</span>
<a class="ms" id="p_3v_1575"></a>
atha kho seṭṭhi gahapati sattāhassa accayena jīvakaṃ komārabhaccaṃ etadavoca—
"nāhaṃ, ācariya, sakkomi dutiyena passena sattamāse nipajjitun"ti. "nanu me
tvaṃ, gahapati, paṭissuṇi—  sakkomahaṃ, ācariya, dutiyena passena sattamāse
nipajjitun"ti? "saccāhaṃ, ācariya, paṭissuṇiṃ, apāhaṃ marissāmi, nāhaṃ,
ācariya, sakkomi dutiyena passena sattamāse nipajjitun"ti. "tena hi tvaṃ,
gahapati, uttāno sattamāse nipajjāhī"ti.</p>

<p>
<span class="parno">19</span>
<a class="ms" id="p_3v_1576"></a>
atha kho seṭṭhi gahapati sattāhassa accayena jīvakaṃ komārabhaccaṃ etadavoca—
"nāhaṃ, ācariya, sakkomi uttāno sattamāse nipajjitun"ti. "nanu me tvaṃ,
gahapati, paṭissuṇi—  sakkomahaṃ, ācariya, uttāno sattamāse nipajjitun"ti?
"saccāhaṃ, ācariya, paṭissuṇiṃ, apāhaṃ marissāmi, nāhaṃ sakkomi uttāno
sattamāse nipajjitun"ti. "ahañce taṃ, gahapati, na vadeyyaṃ, ettakampi tvaṃ na
nipajjeyyāsi, api ca paṭikacceva mayā ñāto—  tīhi sattāhehi seṭṭhi gahapati
arogo bhavissatīti. uṭṭhehi, gahapati, arogosi. jānāsi kiṃ me deyyadhammo"ti?
"sabbaṃ sāpateyyañca te, ācariya, hotu, ahañca te dāso"ti. "alaṃ, gahapati, mā
me tvaṃ sabbaṃ sāpateyyaṃ adāsi, mā ca me dāso. rañño satasahassaṃ dehi, mayhaṃ
satasahassan"ti. atha kho seṭṭhi gahapati arogo samāno rañño satasahassaṃ
adāsi, jīvakassa komārabhaccassa satasahassaṃ.</p>
<h3>5 seṭṭhiputtavatthu</h3>

<p>
<span class="parno">20</span>
<a class="ms" id="p_3v_1577"></a>
<a class="msdiv" id="msdiv333"></a>
tena kho pana samayena bārāṇaseyyakassa seṭṭhiputtassa mokkhacikāya kīḷantassa
antagaṇṭhābādho hoti, yena yāgupi pītā na sammā pariṇāmaṃ gacchati, bhattampi
bhuttaṃ na sammā pariṇāmaṃ gacchati, uccāropi passāvopi na paguṇo. so tena kiso
hoti lūkho dubbaṇṇo uppaṇḍuppaṇḍukajāto dhamanisanthatagatto. atha kho
bārāṇaseyyakassa seṭṭhissa etadahosi—  "mayhaṃ kho puttassa tādiso ābādho, yena
yāgupi pītā na sammā pariṇāmaṃ gacchati, bhattampi bhuttaṃ na sammā pariṇāmaṃ
gacchati, uccāropi passāvopi na paguṇo. so tena kiso lūkho dubbaṇṇo
uppaṇḍuppaṇḍukajāto dhamanisanthatagatto. yannūnāhaṃ rājagahaṃ gantvā rājānaṃ
jīvakaṃ vejjaṃ yāceyyaṃ puttaṃ me tikicchitun"ti. atha kho bārāṇaseyyako seṭṭhi
rājagahaṃ gantvā yena rājā māgadho seniyo bimbisāro tenupasankami,
upasankamitvā rājānaṃ māgadhaṃ seniyaṃ bimbisāraṃ etadavoca—  "mayhaṃ kho,
deva, puttassa tādiso ābādho, yena yāgupi pītā na sammā pariṇāmaṃ gacchati,
bhattampi bhuttaṃ na sammā pariṇāmaṃ gacchati, uccāropi passāvopi na paguṇo. so
tena kiso lūkho dubbaṇṇo uppaṇḍuppaṇḍukajāto dhamanisanthatagatto. sādhu devo
jīvakaṃ vejjaṃ āṇāpetu puttaṃ me tikicchitun"ti.</p>

<p>
<span class="parno">21</span>
<a class="ms" id="p_3v_1578"></a>
atha kho rājā māgadho seniyo bimbisāro jīvakaṃ komārabhaccaṃ āṇāpesi—  "gaccha,
bhaṇe jīvaka, bārāṇasiṃ gantvā bārāṇaseyyakaṃ seṭṭhiputtaṃ tikicchāhī"ti.
"evaṃ, devā"ti kho jīvako komārabhacco rañño māgadhassa seniyassa bimbisārassa
paṭissutvā bārāṇasiṃ gantvā yena bārāṇaseyyako seṭṭhiputto tenupasankami,
upasankamitvā bārāṇaseyyakassa seṭṭhiputtassa vikāraṃ sallakkhetvā janaṃ
ussāretvā tirokaraṇiyaṃ parikkhipitvā thambhe ubbandhitvā bhariyaṃ purato
ṭhapetvā udaracchaviṃ uppāṭetvā antagaṇṭhiṃ nīharitvā bhariyāya dassesi—
"passa te sāmikassa ābādhaṃ, iminā yāgupi pītā na sammā pariṇāmaṃ gacchati,
bhattampi bhuttaṃ na sammā pariṇāmaṃ gacchati, uccāropi passāvopi na paguṇo;
imināyaṃ kiso lūkho dubbaṇṇo uppaṇḍuppaṇḍukajāto dhamanisanthatagatto"ti.
antagaṇṭhiṃ viniveṭhetvā antāni paṭipavesetvā udaracchaviṃ sibbitvā ālepaṃ
adāsi. atha kho bārāṇaseyyako seṭṭhiputto nacirasseva arogo ahosi. atha kho
bārāṇaseyyako seṭṭhi—  "putto me arogo ṭhito"ti jīvakassa komārabhaccassa
soḷasasahassāni pādāsi. atha kho jīvako komārabhacco tāni soḷasasahassāni ādāya
punadeva rājagahaṃ paccāgañchi.</p>
<h3>6 pajjotarājavatthu</h3>

<p>
<span class="parno">22</span>
<a class="ms" id="p_3v_1579"></a>
<a class="msdiv" id="msdiv334"></a>
tena kho pana samayena rañño pajjotassa paṇḍurogābādho hoti. bahū mahantā
mahantā disāpāmokkhā vejjā āgantvā nāsakkhiṃsu arogaṃ kātuṃ. bahuṃ hiraññaṃ
ādāya agamaṃsu. atha kho rājā pajjoto rañño māgadhassa seniyassa bimbisārassa
santike dūtaṃ pāhesi—  "mayhaṃ kho tādiso ābādho, sādhu devo jīvakaṃ vejjaṃ
āṇāpetu, so maṃ tikicchissatī"ti. atha kho rājā māgadho seniyo bimbisāro
jīvakaṃ komārabhaccaṃ āṇāpesi—  "gaccha, bhaṇe jīvaka; ujjeniṃ gantvā rājānaṃ
pajjotaṃ tikicchāhī"ti. "evaṃ, devā"ti kho jīvako komārabhacco rañño māgadhassa
seniyassa bimbisārassa paṭissutvā ujjeniṃ gantvā yena rājā pajjoto
tenupasankami; upasankamitvā rañño pajjotassa vikāraṃ sallakkhetvā rājānaṃ
pajjotaṃ etadavoca—  "sappiṃ dehi, sappiṃ, deva, nippacissāmi. taṃ devo
pivissatī"ti. "alaṃ, bhaṇe jīvaka, yaṃ te sakkā vinā sappinā arogaṃ kātuṃ taṃ
karohi. jegucchaṃ me sappi, paṭikūlan"ti. atha kho jīvakassa komārabhaccassa
etadahosi—  "imassa kho rañño tādiso ābādho, na sakkā vinā sappinā arogaṃ
kātuṃ. yannūnāhaṃ sappiṃ nippaceyyaṃ kasāvavaṇṇaṃ kasāvagandhaṃ kasāvarasan"ti.
atha kho jīvako komārabhacco nānābhesajjehi sappiṃ nippaci kasāvavaṇṇaṃ
kasāvagandhaṃ kasāvarasaṃ. atha kho jīvakassa komārabhaccassa etadahosi—
"imassa kho rañño sappi pītaṃ pariṇāmentaṃ uddekaṃ dassati. caṇḍoyaṃ rājā
ghātāpeyyāpi maṃ. yannūnāhaṃ paṭikacceva āpuccheyyan"ti. atha kho jīvako
komārabhacco yena rājā pajjoto tenupasankami, upasankamitvā rājānaṃ pajjotaṃ
etadavoca—  "mayaṃ kho, deva, vejjā nāma tādisena muhuttena mūlāni uddharāma
bhesajjāni saṃharāma. sādhu devo vāhanāgāresu ca dvāresu ca āṇāpetu—  yena
vāhanena jīvako icchati tena vāhanena gacchatu, yena dvārena icchati tena
dvārena gacchatu, yaṃ kālaṃ icchati taṃ kālaṃ gacchatu, yaṃ kālaṃ icchati taṃ
kālaṃ pavisatū"ti. atha kho rājā pajjoto vāhanāgāresu ca dvāresu ca āṇāpesi—
"yena vāhanena jīvako icchati tena vāhanena gacchatu, yena dvārena icchati tena
dvārena gacchatu, yaṃ kālaṃ icchati taṃ kālaṃ gacchatu, yaṃ kālaṃ icchati taṃ
kālaṃ pavisatū"ti.</p>

<p>
<span class="parno">23</span>
<a class="ms" id="p_3v_1580"></a>
tena kho pana samayena rañño pajjotassa bhaddavatikā nāma hatthinikā
paññāsayojanikā hoti. atha kho jīvako komārabhacco rañño pajjotassa sappiṃ
upanāmesi—  "kasāvaṃ devo pivatū"ti. atha kho jīvako komārabhacco rājānaṃ
pajjotaṃ sappiṃ pāyetvā hatthisālaṃ gantvā bhaddavatikāya hatthinikāya
nagaramhā nippati.</p>

<p>
<span class="parno">24</span>
<a class="ms" id="p_3v_1581"></a>
atha kho rañño pajjotassa taṃ sappi pītaṃ pariṇāmentaṃ uddekaṃ adāsi. atha kho
rājā pajjoto manusse etadavoca—  "duṭṭhena, bhaṇe, jīvakena sappiṃ pāyitomhi.
tena hi, bhaṇe, jīvakaṃ vejjaṃ vicinathā"ti. "bhaddavatikāya, deva,
hatthinikāya nagaramhā nippatito"ti. tena kho pana samayena rañño pajjotassa
kāko nāma dāso saṭṭhiyojaniko hoti, amanussena paṭicca jāto. atha kho rājā
pajjoto kākaṃ dāsaṃ āṇāpesi—  "gaccha, bhaṇe kāka, jīvakaṃ vejjaṃ nivattehi—
rājā taṃ, ācariya, nivattāpetīti. ete kho, bhaṇe kāka, vejjā nāma bahumāyā. mā
cassa kiñci paṭiggahesī"ti.</p>

<p>
<span class="parno">25</span>
<a class="ms" id="p_3v_1582"></a>
atha kho kāko dāso jīvakaṃ komārabhaccaṃ antarāmagge kosambiyaṃ sambhāvesi
pātarāsaṃ karontaṃ. atha kho kāko dāso jīvakaṃ komārabhaccaṃ etadavoca—  "rājā
taṃ, ācariya, nivattāpetī"ti. "āgamehi, bhaṇe kāka, yāva bhuñjāma. handa, bhaṇe
kāka, bhuñjassū"ti. "alaṃ, ācariya, raññāmhi āṇatto—  ete kho, bhaṇe kāka,
vejjā nāma bahumāyā, mā cassa kiñci paṭiggahesī"ti. tena kho pana samayena
jīvako komārabhacco nakhena bhesajjaṃ olumpetvā āmalakañca khādati pānīyañca
pivati. atha kho jīvako komārabhacco kākaṃ dāsaṃ etadavoca—  "handa, bhaṇe
kāka, āmalakañca khāda pānīyañca pivassū"ti. atha kho kāko dāso—  "ayaṃ kho
vejjo āmalakañca khādati pānīyañca pivati, na arahati kiñci pāpakaṃ hotun"ti—
upaḍḍhāmalakañca khādi pānīyañca apāyi. tassa taṃ upaḍḍhāmalakaṃ khāditaṃ
tattheva nicchāresi. atha kho kāko dāso jīvakaṃ komārabhaccaṃ etadavoca—
"atthi me, ācariya, jīvitan"ti? "mā, bhaṇe kāka, bhāyi, tvañceva arogo
bhavissasi rājā ca. caṇḍo so rājā ghātāpeyyāpi maṃ, tenāhaṃ na nivattāmī"ti
bhaddavatikaṃ hatthinikaṃ kākassa niyyādetvā yena rājagahaṃ tena pakkāmi.
anupubbena yena rājā māgadho seniyo bimbisāro tenupasankami; upasankamitvā
rañño māgadhassa seniyassa bimbisārassa etamatthaṃ ārocesi. "suṭṭhu, bhaṇe
jīvaka, akāsi yampi na nivatto, caṇḍo so rājā ghātāpeyyāpi tan"ti. atha kho
rājā pajjoto arogo samāno jīvakassa komārabhaccassa santike dūtaṃ pāhesi—
"āgacchatu jīvako, varaṃ dassāmī"ti. "alaṃ, ayyo, adhikāraṃ me devo saratū"ti.</p>
<h2>7 siveyyakadussayugakathā</h2>

<p>
<span class="parno">26</span>
<a class="ms" id="p_3v_1583"></a>
<a class="msdiv" id="msdiv335"></a>
tena kho pana samayena rañño pajjotassa siveyyakaṃ dussayugaṃ uppannaṃ hoti—
bahūnaṃ dussānaṃ bahūnaṃ dussayugānaṃ bahūnaṃ dussayugasatānaṃ bahūnaṃ
dussayugasahassānaṃ bahūnaṃ dussayugasatasahassānaṃ aggañca seṭṭhañca mokkhañca
uttamañca pavarañca. atha kho rājā pajjoto taṃ siveyyakaṃ dussayugaṃ jīvakassa
komārabhaccassa pāhesi. atha kho jīvakassa komārabhaccassa etadahosi—  "idaṃ
kho me siveyyakaṃ dussayugaṃ raññā pajjotena pahitaṃ—  bahūnaṃ dussānaṃ bahūnaṃ
dussayugānaṃ bahūnaṃ dussayugasatānaṃ bahūnaṃ dussayugasahassānaṃ bahūnaṃ
dussayugasatasahassānaṃ aggañca seṭṭhañca mokkhañca uttamañca pavarañca.
nayidaṃ añño koci paccārahati aññatra tena bhagavatā arahatā sammāsambuddhena,
raññā vā māgadhena seniyena bimbisārenā"ti.</p>
<h3>8 samattiṃsavirecanakathā</h3>

<p>
<span class="parno">27</span>
<a class="ms" id="p_3v_1584"></a>
<a class="msdiv" id="msdiv336"></a>
tena kho pana samayena bhagavato kāyo dosābhisanno hoti. atha kho bhagavā
āyasmantaṃ ānandaṃ āmantesi—  "dosābhisanno kho, ānanda, tathāgatassa kāyo.
icchati tathāgato virecanaṃ pātun"ti. atha kho āyasmā ānando yena jīvako
komārabhacco tenupasankami; upasankamitvā jīvakaṃ komārabhaccaṃ etadavoca—
"dosābhisanno kho, āvuso jīvaka, tathāgatassa kāyo. icchati tathāgato virecanaṃ
pātun"ti. "tena hi, bhante ānanda, bhagavato kāyaṃ katipāhaṃ sinehethā"ti.
atha kho āyasmā ānando bhagavato kāyaṃ katipāhaṃ sinehetvā yena jīvako
komārabhacco tenupasankami; upasankamitvā jīvakaṃ komārabhaccaṃ etadavoca—
"siniddho kho, āvuso jīvaka, tathāgatassa kāyo. yassadāni kālaṃ maññasī"ti.
atha kho jīvakassa komārabhaccassa etadahosi—  "na kho metaṃ patirūpaṃ yohaṃ
bhagavato oḷārikaṃ virecanaṃ dadeyyan"ti. tīṇi uppalahatthāni nānābhesajjehi
paribhāvetvā yena bhagavā tenupasankami, upasankamitvā ekaṃ uppalahatthaṃ
bhagavato upanāmesi—  "imaṃ, bhante, bhagavā paṭhamaṃ uppalahatthaṃ
upasinghatu. idaṃ bhagavantaṃ dasakkhattuṃ virecessatī"ti. dutiyaṃ
uppalahatthaṃ bhagavato upanāmesi—  "imaṃ, bhante, bhagavā dutiyaṃ
uppalahatthaṃ upasinghatu. idaṃ bhagavantaṃ dasakkhattuṃ virecessatī"ti.
tatiyaṃ uppalahatthaṃ bhagavato upanāmesi—  "imaṃ, bhante, bhagavā tatiyaṃ
uppalahatthaṃ upasinghatu. idaṃ bhagavantaṃ dasakkhattuṃ virecessatī"ti. evaṃ
bhagavato samattiṃsāya virecanaṃ bhavissatīti. atha kho jīvako komārabhacco
bhagavato samattiṃsāya virecanaṃ datvā bhagavantaṃ abhivādetvā padakkhiṇaṃ
katvā pakkāmi. atha kho jīvakassa komārabhaccassa bahi dvārakoṭṭhakā
nikkhantassa etadahosi—  "mayā kho bhagavato samattiṃsāya virecanaṃ dinnaṃ.
dosābhisanno tathāgatassa kāyo. na bhagavantaṃ samattiṃsakkhattuṃ virecessati,
ekūnattiṃsakkhattuṃ bhagavantaṃ virecessati. api ca bhagavā viritto
nahāyissati. nahātaṃ bhagavantaṃ sakiṃ virecessati. evaṃ bhagavato samattiṃsāya
virecanaṃ bhavissatī"ti.</p>

<p>
<span class="parno">28</span>
<a class="ms" id="p_3v_1585"></a>
atha kho bhagavā jīvakassa komārabhaccassa cetasā cetoparivitakkamaññāya
āyasmantaṃ ānandaṃ āmantesi—  "idhānanda, jīvakassa komārabhaccassa bahi
dvārakoṭṭhakā nikkhantassa etadahosi—  ‘mayā kho bhagavato samattiṃsāya
virecanaṃ dinnaṃ. dosābhisanno tathāgatassa kāyo. na bhagavantaṃ
samatiṃsakkhattuṃ virecessati, ekūnattiṃsakkhattuṃ bhagavantaṃ virecessati. api
ca bhagavā viritto nahāyissati. nahātaṃ bhagavantaṃ sakiṃ virecessati. evaṃ
bhagavato samattiṃsāya virecanaṃ bhavissatī’ti. tena hānanda, uṇhodakaṃ
paṭiyādehī"ti. "evaṃ, bhante"ti kho āyasmā ānando bhagavato paṭissuṇitvā
uṇhodakaṃ paṭiyādesi.</p>

<p>
<span class="parno">29</span>
<a class="ms" id="p_3v_1586"></a>
atha kho jīvako komārabhacco yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho jīvako
komārabhacco bhagavantaṃ etadavoca—  "viritto, bhante, bhagavā"ti? "virittomhi,
jīvakā"ti. "idha mayhaṃ, bhante, bahi dvārakoṭṭhakā nikkhantassa etadahosi—
‘mayā kho bhagavato samattiṃsāya virecanaṃ dinnaṃ. dosābhisanno tathāgatassa
kāyo. na bhagavantaṃ samattiṃsakkhattuṃ virecessati, ekūnattiṃsakkhattuṃ
bhagavantaṃ virecessati. api ca bhagavā viritto nahāyissati. nahātaṃ
bhagavantaṃ sakiṃ virecessati. evaṃ bhagavato samattiṃsāya virecanaṃ
bhavissatī’ti. nahāyatu, bhante, bhagavā, nahāyatu sugato"ti. atha kho bhagavā
uṇhodakaṃ nahāyi. nahātaṃ bhagavantaṃ sakiṃ virecesi. evaṃ bhagavato
samattiṃsāya virecanaṃ ahosi. atha kho jīvako komārabhacco bhagavantaṃ
etadavoca—  "yāva, bhante, bhagavato kāyo pakatatto hoti, alaṃ
yūsapiṇḍapātenā"ti.</p>
<h3>9 varayācanākathā</h3>

<p>
<span class="parno">30</span>
<a class="ms" id="p_3v_1587"></a>
<a class="msdiv" id="msdiv337"></a>
atha kho bhagavato kāyo nacirasseva pakatatto ahosi. atha kho jīvako
komārabhacco taṃ siveyyakaṃ dussayugaṃ ādāya yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinno kho
jīvako komārabhacco bhagavantaṃ etadavoca—  "ekāhaṃ, bhante, bhagavantaṃ varaṃ
yācāmī"ti. "atikkantavarā kho, jīvaka, tathāgatā"ti. "yañca, bhante, kappati
yañca anavajjan"ti. "vadehi, jīvakā"ti. "bhagavā, bhante, paṃsukūliko,
bhikkhusaṇgho ca. idaṃ me, bhante, siveyyakaṃ dussayugaṃ raññā pajjotena
pahitaṃ—  bahūnaṃ dussānaṃ bahūnaṃ dussayugānaṃ bahūnaṃ dussayugasatānaṃ
bahūnaṃ dussayugasahassānaṃ bahūnaṃ dussayugasatasahassānaṃ aggañca seṭṭhañca
mokkhañca uttamañca pavarañca. paṭiggaṇhātu me, bhante, bhagavā siveyyakaṃ
dussayugaṃ; bhikkhusaṇghassa ca gahapaticīvaraṃ anujānātū"ti. paṭiggahesi
bhagavā siveyyakaṃ dussayugaṃ. atha kho bhagavā jīvakaṃ komārabhaccaṃ dhammiyā
kathāya sandassesi samādapesi samuttejesi sampahaṃsesi. atha kho jīvako
komārabhacco bhagavatā dhammiyā kathāya sandassito samādapito samuttejito
sampahaṃsito uṭṭhāyāsanā bhagavantaṃ abhivādetvā padakkhiṇaṃ katvā pakkāmi.
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "anujānāmi, bhikkhave, gahapaticīvaraṃ. yo icchati, paṃsukūliko
hotu. yo icchati, gahapaticīvaraṃ sādiyatu. itarītarenapāhaṃ, bhikkhave,
santuṭṭhiṃ vaṇṇemī"ti.</p>

<p>
<span class="parno">31</span>
<a class="ms" id="p_3v_1588"></a>
assosuṃ kho rājagahe manussā—  "bhagavatā kira bhikkhūnaṃ gahapaticīvaraṃ
anuññātan"ti. te ca manussā haṭṭhā ahesuṃ udaggā—  "idāni kho mayaṃ dānāni
dassāma puññāni karissāma, yato bhagavatā bhikkhūnaṃ gahapaticīvaraṃ
anuññātan"ti. ekāheneva rājagahe bahūni cīvarasahassāni uppajjiṃsu.</p>

<p>
<span class="parno">32</span>
<a class="ms" id="p_3v_1589"></a>
assosuṃ kho jānapadā manussā—  "bhagavatā kira bhikkhūnaṃ gahapaticīvaraṃ
anuññātan"ti. te ca manussā haṭṭhā ahesuṃ udaggā—  "idāni kho mayaṃ dānāni
dassāma puññāni karissāma, yato bhagavatā bhikkhūnaṃ gahapaticīvaraṃ
anuññātan"ti. janapadepi ekāheneva bahūni cīvarasahassāni uppajjiṃsu.</p>

<p>
<span class="parno">33</span>
<a class="ms" id="p_3v_1590"></a>
tena kho pana samayena saṇghassa pāvāro uppanno hoti. bhagavato etamatthaṃ
ārocesuṃ. "anujānāmi, bhikkhave, pāvāran"ti.</p>

<p>
<span class="parno">34</span>
<a class="ms" id="p_3v_1591"></a>
koseyyapāvāro uppanno hoti. bhagavato etamatthaṃ ārocesuṃ. "anujānāmi,
bhikkhave, koseyyapāvāran"ti.</p>

<p>
<span class="parno">35</span>
<a class="ms" id="p_3v_1592"></a>
kojavaṃ uppannaṃ hoti. bhagavato etamatthaṃ ārocesuṃ. "anujānāmi, bhikkhave,
kojavan"ti.</p>
<p class="endsutta">
<span class="parno">36</span>
<a class="ms" id="p_3v_1593"></a>
paṭhamabhāṇavāro niṭṭhito.</p>
<h3>10 kambalānujānanādikathā</h3>

<p>
<span class="parno">37</span>
<a class="ms" id="p_3v_1594"></a>
<a class="msdiv" id="msdiv338"></a>
tena kho pana samayena kāsirājā jīvakassa komārabhaccassa aḍḍhakāsikaṃ kambalaṃ
pāhesi upaḍḍhakāsinaṃ khamamānaṃ. atha kho jīvako komārabhacco taṃ
aḍḍhakāsikaṃ kambalaṃ ādāya yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho jīvako
komārabhacco bhagavantaṃ etadavoca—  "ayaṃ me, bhante, aḍḍhakāsiko kambalo
kāsiraññā pahito upaḍḍhakāsinaṃ khamamāno. paṭiggaṇhātu me, bhante, bhagavā
kambalaṃ, yaṃ mamassa dīgharattaṃ hitāya sukhāyā"ti. paṭiggahesi bhagavā
kambalaṃ. atha kho bhagavā jīvakaṃ komārabhaccaṃ dhammiyā kathāya
sandassesi … pe …   padakkhiṇaṃ katvā pakkāmi. atha kho bhagavā etasmiṃ nidāne
etasmiṃ pakaraṇe dhammiṃ kathaṃ katvā bhikkhū āmantesi—  "anujānāmi, bhikkhave,
kambalan"ti.</p>

<p>
<span class="parno">38</span>
<a class="ms" id="p_3v_1595"></a>
<a class="msdiv" id="msdiv339"></a>
tena kho pana samayena saṇghassa uccāvacāni cīvarāni uppannāni honti. atha kho
bhikkhūnaṃ etadahosi—  "kiṃ nu kho bhagavatā cīvaraṃ anuññātaṃ, kiṃ
ananuññātan"ti? bhagavato etamatthaṃ ārocesuṃ. "anujānāmi, bhikkhave, cha
cīvarāni—  khomaṃ kappāsikaṃ koseyyaṃ kambalaṃ sāṇaṃ bhangan"ti.</p>

<p>
<span class="parno">39</span>
<a class="ms" id="p_3v_1596"></a>
<a class="msdiv" id="msdiv340"></a>
tena kho pana samayena ye te bhikkhū gahapaticīvaraṃ sādiyanti te kukkuccāyantā
paṃsukūlaṃ na sādiyanti—  "ekaṃyeva bhagavatā cīvaraṃ anuññātaṃ, na dve"ti.
bhagavato etamatthaṃ ārocesuṃ. "anujānāmi, bhikkhave, gahapaticīvaraṃ
sādiyantena paṃsukūlampi sādiyituṃ; tadubhayenapāhaṃ, bhikkhave, santuṭṭhiṃ
vaṇṇemī"ti.</p>
<h3>11 paṃsukūlapariyesanakathā</h3>

<p>
<span class="parno">40</span>
<a class="ms" id="p_3v_1597"></a>
<a class="msdiv" id="msdiv341"></a>
tena kho pana samayena sambahulā bhikkhū kosalesu janapade
addhānamaggappaṭipannā honti. ekacce bhikkhū susānaṃ okkamiṃsu paṃsukūlāya,
ekacce bhikkhū nāgamesuṃ. ye te bhikkhū susānaṃ okkamiṃsu paṃsukūlāya te
paṃsukūlāni labhiṃsu. ye te bhikkhū nāgamesuṃ te evamāhaṃsu—  "amhākampi,
āvuso, bhāgaṃ dethā"ti. te evamāhaṃsu—  "na mayaṃ, āvuso, tumhākaṃ bhāgaṃ
dassāma. kissa tumhe nāgamitthā"ti? bhagavato etamatthaṃ ārocesuṃ. "anujānāmi,
bhikkhave, nāgamentānaṃ nākāmā bhāgaṃ dātun"ti.</p>

<p>
<span class="parno">41</span>
<a class="ms" id="p_3v_1598"></a>
tena kho pana samayena sambahulā bhikkhū kosalesu janapade
addhānamaggappaṭipannā honti. ekacce bhikkhū susānaṃ okkamiṃsu paṃsukūlāya,
ekacce bhikkhū āgamesuṃ. ye te bhikkhū susānaṃ okkamiṃsu paṃsukūlāya te
paṃsukūlāni labhiṃsu. ye te bhikkhū āgamesuṃ te evamāhaṃsu—  "amhākampi, āvuso,
bhāgaṃ dethā"ti. te evamāhaṃsu—  "na mayaṃ, āvuso, tumhākaṃ bhāgaṃ dassāma.
kissa tumhe na okkamitthā"ti? bhagavato etamatthaṃ ārocesuṃ. "anujānāmi,
bhikkhave, āgamentānaṃ akāmā bhāgaṃ dātun"ti.</p>

<p>
<span class="parno">42</span>
<a class="ms" id="p_3v_1599"></a>
tena kho pana samayena sambahulā bhikkhū kosalesu janapade
addhānamaggappaṭipannā honti. ekacce bhikkhū paṭhamaṃ susānaṃ okkamiṃsu
paṃsukūlāya, ekacce bhikkhū pacchā okkamiṃsu. ye te bhikkhū paṭhamaṃ susānaṃ
okkamiṃsu paṃsukūlāya te paṃsukūlāni labhiṃsu. ye te bhikkhū pacchā okkamiṃsu
te na labhiṃsu. te evamāhaṃsu—  "amhākampi, āvuso, bhāgaṃ dethā"ti. te
evamāhaṃsu—  "na mayaṃ, āvuso, tumhākaṃ bhāgaṃ dassāma. kissa tumhe pacchā
okkamitthā"ti? bhagavato etamatthaṃ ārocesuṃ. "anujānāmi, bhikkhave, pacchā
okkantānaṃ nākāmā bhāgaṃ dātun"ti.</p>

<p>
<span class="parno">43</span>
<a class="ms" id="p_3v_1600"></a>
tena kho pana samayena sambahulā bhikkhū kosalesu janapade
addhānamaggappaṭipannā honti. te sadisā susānaṃ okkamiṃsu paṃsukūlāya. ekacce
bhikkhū paṃsukūlāni labhiṃsu, ekacce bhikkhū na labhiṃsu. ye te bhikkhū na
labhiṃsu, te evamāhaṃsu—  "amhākampi, āvuso, bhāgaṃ dethā"ti. te evamāhaṃsu—
"na mayaṃ, āvuso, tumhākaṃ bhāgaṃ dassāma. kissa tumhe na labhitthā"ti?
bhagavato etamatthaṃ ārocesuṃ. "anujānāmi, bhikkhave, sadisānaṃ okkantānaṃ
akāmā bhāgaṃ dātun"ti.</p>

<p>
<span class="parno">44</span>
<a class="ms" id="p_3v_1601"></a>
tena kho pana samayena sambahulā bhikkhū kosalesu janapade
addhānamaggappaṭipannā honti. te katikaṃ katvā susānaṃ okkamiṃsu paṃsukūlāya.
ekacce bhikkhū paṃsukūlāni labhiṃsu, ekacce bhikkhū na labhiṃsu. ye te bhikkhū
na labhiṃsu te evamāhaṃsu—  "amhākampi, āvuso, bhāgaṃ dethā"ti. te evamāhaṃsu—
"na mayaṃ, āvuso, tumhākaṃ bhāgaṃ dassāma. kissa tumhe na labhitthā"ti?
bhagavato etamatthaṃ ārocesuṃ. "anujānāmi, bhikkhave, katikaṃ katvā okkantānaṃ
akāmā bhāgaṃ dātun"ti.</p>
<h3>12 cīvarapaṭiggāhakasammutikathā</h3>

<p>
<span class="parno">45</span>
<a class="ms" id="p_3v_1602"></a>
<a class="msdiv" id="msdiv342"></a>
tena kho pana samayena manussā cīvaraṃ ādāya ārāmaṃ āgacchanti. te paṭiggāhakaṃ
alabhamānā paṭiharanti. cīvaraṃ parittaṃ uppajjati. bhagavato etamatthaṃ
ārocesuṃ. "anujānāmi, bhikkhave, pañcahangehi samannāgataṃ bhikkhuṃ
cīvarapaṭiggāhakaṃ sammannituṃ—  yo na chandāgatiṃ gaccheyya, na dosāgatiṃ
gaccheyya, na mohāgatiṃ gaccheyya, na bhayāgatiṃ gaccheyya, gahitāgahitañca
jāneyya. evañca pana, bhikkhave, sammannitabbo. paṭhamaṃ bhikkhu yācitabbo;
yācitvā byattena bhikkhunā paṭibalena saṇgho ñāpetabbo—</p>

<p>
<span class="parno">46</span>
<a class="ms" id="p_3v_1603"></a>
‘suṇātu me, bhante, saṇgho. yadi saṇghassa pattakallaṃ saṇgho itthannāmaṃ
bhikkhuṃ cīvarapaṭiggāhakaṃ sammanneyya. esā ñatti.</p>

<p>
<span class="parno">47</span>
<a class="ms" id="p_3v_1604"></a>
suṇātu me, bhante, saṇgho. saṇgho itthannāmaṃ bhikkhuṃ cīvarapaṭiggāhakaṃ
sammannati. yassāyasmato khamati itthannāmassa bhikkhuno cīvarapaṭiggāhakassa
sammuti, so tuṇhassa; yassa nakkhamati, so bhāseyya.</p>

<p>
<span class="parno">48</span>
<a class="ms" id="p_3v_1605"></a>
sammato saṇghena itthannāmo bhikkhu cīvarapaṭiggāhako. khamati saṇghassa, tasmā
tuṇhī, evametaṃ dhārayāmī’"ti.</p>

<p>
<span class="parno">49</span>
<a class="ms" id="p_3v_1606"></a>
tena kho pana samayena cīvarapaṭiggāhakā bhikkhū cīvaraṃ paṭiggahetvā tattheva
ujjhitvā pakkamanti. cīvaraṃ nassati. bhagavato etamatthaṃ ārocesuṃ.
"anujānāmi, bhikkhave, pañcahangehi samannāgataṃ bhikkhuṃ cīvaranidahakaṃ
sammannituṃ—  yo na chandāgatiṃ gaccheyya, na dosāgatiṃ gaccheyya, na mohāgatiṃ
gaccheyya, na bhayāgatiṃ gaccheyya, nihitānihitañca jāneyya. evañca pana,
bhikkhave, sammannitabbo. paṭhamaṃ bhikkhu yācitabbo; yācitvā byattena
bhikkhunā paṭibalena saṇgho ñāpetabbo—</p>

<p>
<span class="parno">50</span>
<a class="ms" id="p_3v_1607"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
bhikkhuṃ cīvaranidahakaṃ sammanneyya. esā ñatti.</p>

<p>
<span class="parno">51</span>
<a class="ms" id="p_3v_1608"></a>
suṇātu me, bhante, saṇgho. saṇgho itthannāmaṃ bhikkhuṃ cīvaranidahakaṃ
sammannati. yassāyasmato khamati itthannāmassa bhikkhuno cīvaranidahakassa
sammuti, so tuṇhassa; yassa nakkhamati, so bhāseyya.</p>

<p>
<span class="parno">52</span>
<a class="ms" id="p_3v_1609"></a>
sammato saṇghena itthannāmo bhikkhu cīvaranidahako. khamati saṇghassa, tasmā
tuṇhī, evametaṃ dhārayāmī’"ti.</p>
<h3>13 bhaṇḍāgārasammutiādikathā</h3>

<p>
<span class="parno">53</span>
<a class="ms" id="p_3v_1610"></a>
<a class="msdiv" id="msdiv343"></a>
tena kho pana samayena cīvaranidahako bhikkhu maṇḍapepi rukkhamūlepi
nibbakosepi cīvaraṃ nidahati, undūrehipi upacikāhipi khajjanti. bhagavato
etamatthaṃ ārocesuṃ. "anujānāmi, bhikkhave, bhaṇḍāgāraṃ sammannituṃ, yaṃ saṇgho
ākankhati vihāraṃ vā aḍḍhayogaṃ vā pāsādaṃ vā hammiyaṃ vā guhaṃ vā. evañca
pana, bhikkhave, sammannitabbo. byattena bhikkhunā paṭibalena saṇgho ñāpetabbo—</p>

<p>
<span class="parno">54</span>
<a class="ms" id="p_3v_1611"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
vihāraṃ bhaṇḍāgāraṃ sammanneyya. esā ñatti.</p>

<p>
<span class="parno">55</span>
<a class="ms" id="p_3v_1612"></a>
suṇātu me, bhante, saṇgho. saṇgho itthannāmaṃ vihāraṃ bhaṇḍāgāraṃ sammannati.
yassāyasmato khamati itthannāmassa vihārassa bhaṇḍāgārassa sammuti, so
tuṇhassa; yassa nakkhamati, so bhāseyya.</p>

<p>
<span class="parno">56</span>
<a class="ms" id="p_3v_1613"></a>
sammato saṇghena itthannāmo vihāro bhaṇḍāgāraṃ. khamati saṇghassa, tasmā tuṇhī,
evametaṃ dhārayāmī’"ti.</p>
<hr>

<p>
<span class="parno">57</span>
<a class="ms" id="p_3v_1614"></a>
tena kho pana samayena saṇghassa bhaṇḍāgāre cīvaraṃ aguttaṃ hoti. bhagavato
etamatthaṃ ārocesuṃ. "anujānāmi, bhikkhave, pañcahangehi samannāgataṃ bhikkhuṃ
bhaṇḍāgārikaṃ sammannituṃ—  yo na chandāgatiṃ gaccheyya, na dosāgatiṃ
gaccheyya, na mohāgatiṃ gaccheyya, na bhayāgatiṃ gaccheyya, guttāguttañca
jāneyya. evañca pana, bhikkhave, sammannitabbo. paṭhamaṃ bhikkhu yācitabbo;
yācitvā byattena bhikkhunā paṭibalena saṇgho ñāpetabbo—</p>

<p>
<span class="parno">58</span>
<a class="ms" id="p_3v_1615"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
bhikkhuṃ bhaṇḍāgārikaṃ sammanneyya. esā ñatti.</p>

<p>
<span class="parno">59</span>
<a class="ms" id="p_3v_1616"></a>
suṇātu me, bhante, saṇgho. saṇgho itthannāmaṃ bhikkhuṃ bhaṇḍāgārikaṃ
sammannati. yassāyasmato khamati itthannāmassa bhikkhuno bhaṇḍāgārikassa
sammuti, so tuṇhassa; yassa nakkhamati, so bhāseyya.</p>
<hr>

<p>
<span class="parno">60</span>
<a class="ms" id="p_3v_1617"></a>
sammato saṇghena itthannāmo bhikkhu bhaṇḍāgāriko. khamati saṇghassa, tasmā
tuṇhī, evametaṃ dhārayāmī’"ti.</p>

<p>
<span class="parno">61</span>
<a class="ms" id="p_3v_1618"></a>
tena kho pana samayena chabbaggiyā bhikkhū bhaṇḍāgārikaṃ vuṭṭhāpenti. bhagavato
etamatthaṃ ārocesuṃ. "na, bhikkhave, bhaṇḍāgāriko vuṭṭhāpetabbo. yo
vuṭṭhāpeyya, āpatti dukkaṭassā"ti.</p>
<hr>

<p>
<span class="parno">62</span>
<a class="ms" id="p_3v_1619"></a>
tena kho pana samayena saṇghassa bhaṇḍāgāre cīvaraṃ ussannaṃ hoti. bhagavato
etamatthaṃ ārocesuṃ. "anujānāmi, bhikkhave, sammukhībhūtena saṇghena
bhājetun"ti.</p>

<p>
<span class="parno">63</span>
<a class="ms" id="p_3v_1620"></a>
tena kho pana samayena saṇgho cīvaraṃ bhājento kolāhalaṃ akāsi. bhagavato
etamatthaṃ ārocesuṃ. "anujānāmi, bhikkhave, pañcahangehi samannāgataṃ bhikkhuṃ
cīvarabhājakaṃ sammannituṃ—  yo na chandāgatiṃ gaccheyya, na dosāgatiṃ
gaccheyya, na mohāgatiṃ gaccheyya, na bhayāgatiṃ gaccheyya, bhājitābhājitañca
jāneyya. evañca pana, bhikkhave, sammannitabbo. paṭhamaṃ bhikkhu yācitabbo;
yācitvā byattena bhikkhunā paṭibalena saṇgho ñāpetabbo—</p>

<p>
<span class="parno">64</span>
<a class="ms" id="p_3v_1621"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
bhikkhuṃ cīvarabhājakaṃ sammanneyya. esā ñatti.</p>

<p>
<span class="parno">65</span>
<a class="ms" id="p_3v_1622"></a>
suṇātu me, bhante, saṇgho. saṇgho itthannāmaṃ bhikkhuṃ cīvarabhājakaṃ
sammannati. yassāyasmato khamati itthannāmassa bhikkhuno cīvarabhājakassa
sammuti, so tuṇhassa; yassa nakkhamati, so bhāseyya.</p>
<hr>

<p>
<span class="parno">66</span>
<a class="ms" id="p_3v_1623"></a>
sammato saṇghena itthannāmo bhikkhu cīvarabhājako. khamati saṇghassa, tasmā
tuṇhī, evametaṃ dhārayāmī’"ti.</p>

<p>
<span class="parno">67</span>
<a class="ms" id="p_3v_1624"></a>
atha kho cīvarabhājakānaṃ bhikkhūnaṃ etadahosi—  "kathaṃ nu kho cīvaraṃ
bhājetabban"ti? bhagavato etamatthaṃ ārocesuṃ. "anujānāmi, bhikkhave, paṭhamaṃ
uccinitvā tulayitvā vaṇṇāvaṇṇaṃ katvā bhikkhū gaṇetvā vaggaṃ bandhitvā
cīvarapaṭivīsaṃ ṭhapetun"ti.</p>

<p>
<span class="parno">68</span>
<a class="ms" id="p_3v_1625"></a>
atha kho cīvarabhājakānaṃ bhikkhūnaṃ etadahosi—  "kathaṃ nu kho sāmaṇerānaṃ
cīvarapaṭivīso dātabbo"ti? bhagavato etamatthaṃ ārocesuṃ. "anujānāmi,
bhikkhave, sāmaṇerānaṃ upaḍḍhapaṭivīsaṃ dātun"ti.</p>

<p>
<span class="parno">69</span>
<a class="ms" id="p_3v_1626"></a>
tena kho pana samayena aññataro bhikkhu sakena bhāgena uttaritukāmo hoti.
bhagavato etamatthaṃ ārocesuṃ. "anujānāmi, bhikkhave, uttarantassa sakaṃ bhāgaṃ
dātun"ti.</p>

<p>
<span class="parno">70</span>
<a class="ms" id="p_3v_1627"></a>
tena kho pana samayena aññataro bhikkhu atirekabhāgena uttaritukāmo hoti.
bhagavato etamatthaṃ ārocesuṃ. "anujānāmi, bhikkhave, anukkhepe dinne
atirekabhāgaṃ dātun"ti.</p>

<p>
<span class="parno">71</span>
<a class="ms" id="p_3v_1628"></a>
atha kho cīvarabhājakānaṃ bhikkhūnaṃ etadahosi—  "kathaṃ nu kho cīvarapaṭivīso
dātabbo, āgatapaṭipāṭiyā nu kho udāhu yathāvuḍḍhan"ti? bhagavato etamatthaṃ
ārocesuṃ. "anujānāmi, bhikkhave, vikalake tosetvā kusapātaṃ kātun"ti.</p>
<h3>14 cīvararajanakathā</h3>

<p>
<span class="parno">72</span>
<a class="ms" id="p_3v_1629"></a>
<a class="msdiv" id="msdiv344"></a>
tena kho pana samayena bhikkhū chakaṇenapi paṇḍumattikāyapi cīvaraṃ rajanti.
cīvaraṃ dubbaṇṇaṃ hoti. bhagavato etamatthaṃ ārocesuṃ. "anujānāmi, bhikkhave,
cha rajanāni—  mūlarajanaṃ, khandharajanaṃ, tacarajanaṃ, pattarajanaṃ,
puppharajanaṃ, phalarajanan"ti.</p>

<p>
<span class="parno">73</span>
<a class="ms" id="p_3v_1630"></a>
tena kho pana samayena bhikkhū sītudakāya cīvaraṃ rajanti. cīvaraṃ duggandhaṃ
hoti. bhagavato etamatthaṃ ārocesuṃ. "anujānāmi, bhikkhave, rajanaṃ pacituṃ
cullaṃ rajanakumbhin"ti. rajanaṃ uttariyati. bhagavato etamatthaṃ ārocesuṃ.
"anujānāmi, bhikkhave, uttarāḷumpaṃ bandhitun"ti.</p>

<p>
<span class="parno">74</span>
<a class="ms" id="p_3v_1631"></a>
tena kho pana samayena bhikkhū na jānanti rajanaṃ pakkaṃ vā apakkaṃ vā.
bhagavato etamatthaṃ ārocesuṃ. "anujānāmi, bhikkhave, udake vā nakhapiṭṭhikāya
vā thevakaṃ dātun"ti.</p>

<p>
<span class="parno">75</span>
<a class="ms" id="p_3v_1632"></a>
tena kho pana samayena bhikkhū rajanaṃ oropentā kumbhiṃ āviñchanti. kumbhī
bhijjati. bhagavato etamatthaṃ ārocesuṃ. "anujānāmi, bhikkhave, rajanuḷunkaṃ
daṇḍakathālakan"ti.</p>

<p>
<span class="parno">76</span>
<a class="ms" id="p_3v_1633"></a>
tena kho pana samayena bhikkhūnaṃ rajanabhājanaṃ na saṃvijjati. bhagavato
etamatthaṃ ārocesuṃ. "anujānāmi, bhikkhave, rajanakolambaṃ rajanaghaṭan"ti.</p>

<p>
<span class="parno">77</span>
<a class="ms" id="p_3v_1634"></a>
tena kho pana samayena bhikkhū pātiyāpi pattepi cīvaraṃ omaddanti. cīvaraṃ
paribhijjati. bhagavato etamatthaṃ ārocesuṃ. "anujānāmi, bhikkhave,
rajanadoṇikan"ti.</p>

<p>
<span class="parno">78</span>
<a class="ms" id="p_3v_1635"></a>
tena kho pana samayena bhikkhū chamāya cīvaraṃ pattharanti. cīvaraṃ paṃsukitaṃ
hoti. bhagavato etamatthaṃ ārocesuṃ. "anujānāmi, bhikkhave, tiṇasanthārakan"ti.</p>

<p>
<span class="parno">79</span>
<a class="ms" id="p_3v_1636"></a>
tiṇasanthārako upacikāhi khajjati. bhagavato etamatthaṃ ārocesuṃ. "anujānāmi,
bhikkhave, cīvaravaṃsaṃ cīvararajjun"ti.</p>

<p>
<span class="parno">80</span>
<a class="ms" id="p_3v_1637"></a>
majjhena laggenti. rajanaṃ ubhato galati. bhagavato etamatthaṃ ārocesuṃ.
"anujānāmi, bhikkhave, kaṇṇe bandhitun"ti.</p>

<p>
<span class="parno">81</span>
<a class="ms" id="p_3v_1638"></a>
kaṇṇo jīrati. bhagavato etamatthaṃ ārocesuṃ. "anujānāmi, bhikkhave,
kaṇṇasuttakan"ti.</p>

<p>
<span class="parno">82</span>
<a class="ms" id="p_3v_1639"></a>
rajanaṃ ekato galati. bhagavato etamatthaṃ ārocesuṃ. "anujānāmi, bhikkhave,
samparivattakaṃ samparivattakaṃ rajetuṃ, na ca acchinne theve pakkamitun"ti.</p>

<p>
<span class="parno">83</span>
<a class="ms" id="p_3v_1640"></a>
tena kho pana samayena cīvaraṃ patthinnaṃ hoti. bhagavato etamatthaṃ ārocesuṃ.
"anujānāmi, bhikkhave, udake osāretun"ti.</p>

<p>
<span class="parno">84</span>
<a class="ms" id="p_3v_1641"></a>
tena kho pana samayena cīvaraṃ pharusaṃ hoti. bhagavato etamatthaṃ ārocesuṃ.
"anujānāmi, bhikkhave, pāṇinā ākoṭetun"ti.</p>

<p>
<span class="parno">85</span>
<a class="ms" id="p_3v_1642"></a>
tena kho pana samayena bhikkhū acchinnakāni cīvarāni dhārenti dantakāsāvāni.
manussā ujjhāyanti khiyyanti vipācenti—  "seyyathāpi nāma gihī kāmabhogino"ti.
bhagavato etamatthaṃ ārocesuṃ. "na, bhikkhave, acchinnakāni cīvarāni
dhāretabbāni. yo dhāreyya, āpatti dukkaṭassā"ti.</p>
<h3>15 chinnakacīvarānujānana</h3>

<p>
<span class="parno">86</span>
<a class="ms" id="p_3v_1643"></a>
<a class="msdiv" id="msdiv345"></a>
atha kho bhagavā rājagahe yathābhirantaṃ viharitvā yena dakkhiṇāgiri tena
cārikaṃ pakkāmi. addasā kho bhagavā magadhakhettaṃ acchibaddhaṃ pāḷibaddhaṃ
mariyādabaddhaṃ singhāṭakabaddhaṃ, disvāna āyasmantaṃ ānandaṃ āmantesi—
"passasi no tvaṃ, ānanda, magadhakhettaṃ acchibaddhaṃ pāḷibaddhaṃ
mariyādabaddhaṃ singhāṭakabaddhan"ti? "evaṃ, bhante"ti. "ussahasi tvaṃ, ānanda,
bhikkhūnaṃ evarūpāni cīvarāni saṃvidahitun"ti? "ussahāmi, bhagavā"ti. atha kho
bhagavā dakkhiṇāgirismiṃ yathābhirantaṃ viharitvā punadeva rājagahaṃ
paccāgañchi. atha kho āyasmā ānando sambahulānaṃ bhikkhūnaṃ cīvarāni
saṃvidahitvā yena bhagavā tenupasankami; upasankamitvā bhagavantaṃ etadavoca—
"passatu me, bhante, bhagavā cīvarāni saṃvidahitānī"ti. atha kho bhagavā
etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi—
"paṇḍito, bhikkhave, ānando; mahāpañño, bhikkhave, ānando; yatra hi nāma mayā
saṃkhittena bhāsitassa vitthārena atthaṃ ājānissati, kusimpi nāma karissati,
aḍḍhakusimpi nāma karissati, maṇḍalampi nāma karissati, aḍḍhamaṇḍalampi nāma
karissati, vivaṭṭampi nāma karissati, anuvivaṭṭampi nāma karissati,
gīveyyakampi nāma karissati, jangheyyakampi nāma karissati, bāhantampi nāma
karissati, chinnakaṃ bhavissati, satthalūkhaṃ samaṇasāruppaṃ paccatthikānañca
anabhicchitaṃ. anujānāmi, bhikkhave, chinnakaṃ sanghāṭiṃ chinnakaṃ uttarāsangaṃ
chinnakaṃ antaravāsakan"ti.</p>
<h3>16 ticīvarānujānana</h3>

<p>
<span class="parno">87</span>
<a class="ms" id="p_3v_1644"></a>
<a class="msdiv" id="msdiv346"></a>
atha kho bhagavā rājagahe yathābhirantaṃ viharitvā yena vesālī tena cārikaṃ
pakkāmi. addasa bhagavā antarā ca rājagahaṃ antarā ca vesāliṃ
addhānamaggappaṭipanno sambahule bhikkhū cīvarehi ubbhaṇḍite sīsepi
cīvarabhisiṃ karitvā khandhepi cīvarabhisiṃ karitvā kaṭiyāpi cīvarabhisiṃ
karitvā āgacchante, disvāna bhagavato etadahosi—  "atilahuṃ kho ime moghapurisā
cīvare bāhullāya āvattā. yannūnāhaṃ bhikkhūnaṃ cīvare sīmaṃ bandheyyaṃ,
mariyādaṃ ṭhapeyyan"ti. atha kho bhagavā anupubbena cārikaṃ caramāno yena
vesālī tadavasari. tatra sudaṃ bhagavā vesāliyaṃ viharati gotamake cetiye. tena
kho pana samayena bhagavā sītāsu hemantikāsu rattīsu antaraṭṭhakāsu
himapātasamaye rattiṃ ajjhokāse ekacīvaro nisīdi. na bhagavantaṃ sītaṃ ahosi.
nikkhante paṭhame yāme sītaṃ bhagavantaṃ ahosi. dutiyaṃ bhagavā cīvaraṃ pārupi.
na bhagavantaṃ sītaṃ ahosi. nikkhante majjhime yāme sītaṃ bhagavantaṃ ahosi.
tatiyaṃ bhagavā cīvaraṃ pārupi. na bhagavantaṃ sītaṃ ahosi. nikkhante pacchime
yāme uddhaste aruṇe nandimukhiyā rattiyā sītaṃ bhagavantaṃ ahosi. catutthaṃ
bhagavā cīvaraṃ pārupi. na bhagavantaṃ sītaṃ ahosi. atha kho bhagavato
etadahosi—  "yepi kho te kulaputtā imasmiṃ dhammavinaye sītālukā sītabhīrukā
tepi sakkonti ticīvarena yāpetuṃ. yannūnāhaṃ bhikkhūnaṃ cīvare sīmaṃ
bandheyyaṃ, mariyādaṃ ṭhapeyyaṃ, ticīvaraṃ anujāneyyan"ti.</p>

<p>
<span class="parno">88</span>
<a class="ms" id="p_3v_1645"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "idhāhaṃ, bhikkhave, antarā ca rājagahaṃ antarā ca vesāliṃ
addhānamaggappaṭipanno addasaṃ sambahule bhikkhū cīvarehi ubbhaṇḍite sīsepi
cīvarabhisiṃ karitvā khandhepi cīvarabhisiṃ karitvā kaṭiyāpi cīvarabhisiṃ
karitvā āgacchante, disvāna me etadahosi—  ‘atilahuṃ kho ime moghapurisā cīvare
bāhullāya āvattā. yannūnāhaṃ bhikkhūnaṃ cīvare sīmaṃ bandheyyaṃ, mariyādaṃ
ṭhapeyyan’ti. idhāhaṃ, bhikkhave, sītāsu hemantikāsu rattīsu antaraṭṭhakāsu
himapātasamaye rattiṃ ajjhokāse ekacīvaro nisīdiṃ. na maṃ sītaṃ ahosi.
nikkhante paṭhame yāme sītaṃ maṃ ahosi. dutiyāhaṃ cīvaraṃ pārupiṃ. na maṃ sītaṃ
ahosi. nikkhante majjhime yāme sītaṃ maṃ ahosi. tatiyāhaṃ cīvaraṃ pārupiṃ. na
maṃ sītaṃ ahosi. nikkhante pacchime yāme uddhaste aruṇe nandimukhiyā rattiyā
sītaṃ maṃ ahosi. catutthāhaṃ cīvaraṃ pārupiṃ. na maṃ sītaṃ ahosi. tassa mayhaṃ,
bhikkhave, etadahosi—  ‘yepi kho te kulaputtā imasmiṃ dhammavinaye sītālukā
sītabhīrukā tepi sakkonti ticīvarena yāpetuṃ. yannūnāhaṃ bhikkhūnaṃ cīvare
sīmaṃ bandheyyaṃ, mariyādaṃ ṭhapeyyaṃ, ticīvaraṃ anujāneyyan’ti. anujānāmi,
bhikkhave, ticīvaraṃ—  diguṇaṃ sanghāṭiṃ, ekacciyaṃ uttarāsangaṃ, ekacciyaṃ
antaravāsakan"ti.</p>
<h3>17 atirekacīvarakathā</h3>

<p>
<span class="parno">89</span>
<a class="ms" id="p_3v_1646"></a>
<a class="msdiv" id="msdiv347"></a>
tena kho pana samayena chabbaggiyā bhikkhū—  "bhagavatā ticīvaraṃ anuññātan"ti—
aññeneva ticīvarena gāmaṃ pavisanti, aññena ticīvarena ārāme acchanti, aññena
ticīvarena nahānaṃ otaranti. ye te bhikkhū appicchā te ujjhāyanti khiyyanti
vipācenti—  "kathañhi nāma chabbaggiyā bhikkhū atirekacīvaraṃ dhāressantī"ti.
atha kho te bhikkhū bhagavato etamatthaṃ ārocesuṃ. atha kho bhagavā etasmiṃ
nidāne etasmiṃ pakaraṇe dhammiṃ kathaṃ katvā bhikkhū āmantesi—  "na, bhikkhave,
atirekacīvaraṃ dhāretabbaṃ. yo dhāreyya, yathādhammo kāretabbo"ti.</p>

<p>
<span class="parno">90</span>
<a class="ms" id="p_3v_1647"></a>
tena kho pana samayena āyasmato ānandassa atirekacīvaraṃ uppannaṃ hoti. āyasmā
ca ānando taṃ cīvaraṃ āyasmato sāriputtassa dātukāmo hoti. āyasmā ca sāriputto
sākete viharati. atha kho āyasmato ānandassa etadahosi—  "bhagavatā sikkhāpadaṃ
paññattaṃ—  ‘na atirekacīvaraṃ dhāretabban’ti. idañca me atirekacīvaraṃ
uppannaṃ. ahañcimaṃ cīvaraṃ āyasmato sāriputtassa dātukāmo. āyasmā ca sāriputto
sākete viharati. kathaṃ nu kho mayā paṭipajjitabban"ti? bhagavato etamatthaṃ
ārocesi. "kīvaciraṃ panānanda, sāriputto āgacchissatī"ti? "navamaṃ vā, bhagavā,
divasaṃ, dasamaṃ vā"ti. atha kho bhagavā etasmiṃ nidāne etasmiṃ pakaraṇe
dhammiṃ kathaṃ katvā bhikkhū āmantesi—  "anujānāmi, bhikkhave, dasāhaparamaṃ
atirekacīvaraṃ dhāretun"ti.</p>

<p>
<span class="parno">91</span>
<a class="ms" id="p_3v_1648"></a>
tena kho pana samayena bhikkhūnaṃ atirekacīvaraṃ uppannaṃ hoti. atha kho
bhikkhūnaṃ etadahosi—  "kathaṃ nu kho amhehi atirekacīvare paṭipajjitabban"ti?
bhagavato etamatthaṃ ārocesuṃ. "anujānāmi, bhikkhave, atirekacīvaraṃ
vikappetun"ti.</p>
<hr>

<p>
<span class="parno">92</span>
<a class="ms" id="p_3v_1649"></a>
<a class="msdiv" id="msdiv348"></a>
atha kho bhagavā vesāliyaṃ yathābhirantaṃ viharitvā yena bārāṇasī tena cārikaṃ
pakkāmi. anupubbena cārikaṃ caramāno yena bārāṇasī tadavasari. tatra sudaṃ
bhagavā bārāṇasiyaṃ viharati isipatane migadāye. tena kho pana samayena
aññatarassa bhikkhuno antaravāsako chiddo hoti. atha kho tassa bhikkhuno
etadahosi—  "bhagavatā ticīvaraṃ anuññātaṃ—  diguṇā sanghāṭi, ekacciyo
uttarāsango, ekacciyo antaravāsako. ayañca me antaravāsako chiddo. yannūnāhaṃ
aggaḷaṃ acchupeyyaṃ, samantato dupaṭṭaṃ bhavissati, majjhe ekacciyan"ti. atha
kho so bhikkhu aggaḷaṃ acchupesi. addasā kho bhagavā senāsanacārikaṃ āhiṇḍanto
taṃ bhikkhuṃ aggaḷaṃ acchupentaṃ, disvāna yena so bhikkhu tenupasankami,
upasankamitvā taṃ bhikkhuṃ etadavoca—  "kiṃ tvaṃ, bhikkhu, karosī"ti? "aggaḷaṃ,
bhagavā, acchupemī"ti. "sādhu sādhu, bhikkhu; sādhu kho tvaṃ, bhikkhu, aggaḷaṃ
acchupesī"ti.</p>

<p>
<span class="parno">93</span>
<a class="ms" id="p_3v_1650"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "anujānāmi, bhikkhave, ahatānaṃ dussānaṃ ahatakappānaṃ diguṇaṃ
sanghāṭiṃ, ekacciyaṃ uttarāsangaṃ, ekacciyaṃ antaravāsakaṃ; utuddhaṭānaṃ
dussānaṃ catugguṇaṃ sanghāṭiṃ, diguṇaṃ uttarāsangaṃ, diguṇaṃ antaravāsakaṃ;
paṃsukūle yāvadatthaṃ; pāpaṇike ussāho karaṇīyo. anujānāmi, bhikkhave, aggaḷaṃ
tunnaṃ ovaṭṭikaṃ kaṇḍusakaṃ daḷhīkamman"ti.</p>
<h3>18 visākhāvatthu</h3>

<p>
<span class="parno">94</span>
<a class="ms" id="p_3v_1651"></a>
<a class="msdiv" id="msdiv349"></a>
atha kho bhagavā bārāṇasiyaṃ yathābhirantaṃ viharitvā yena sāvatthi tena
cārikaṃ pakkāmi. anupubbena cārikaṃ caramāno yena sāvatthi tadavasari. tatra
sudaṃ bhagavā sāvatthiyaṃ viharati jetavane anāthapiṇḍikassa ārāme. atha kho
visākhā migāramātā yena bhagavā tenupasankami; upasankamitvā bhagavantaṃ
abhivādetvā ekamantaṃ nisīdi. ekamantaṃ nisinnaṃ kho visākhaṃ migāramātaraṃ
bhagavā dhammiyā kathāya sandassesi samādapesi samuttejesi sampahaṃsesi. atha
kho visākhā migāramātā bhagavatā dhammiyā kathāya sandassitā samādapitā
samuttejitā sampahaṃsitā bhagavantaṃ etadavoca—  "adhivāsetu me, bhante,
bhagavā svātanāya bhattaṃ saddhiṃ bhikkhusaṇghenā"ti. adhivāsesi bhagavā
tuṇhībhāvena. atha kho visākhā migāramātā bhagavato adhivāsanaṃ viditvā
uṭṭhāyāsanā bhagavantaṃ abhivādetvā padakkhiṇaṃ katvā pakkāmi.</p>

<p>
<span class="parno">95</span>
<a class="ms" id="p_3v_1652"></a>
tena kho pana samayena tassā rattiyā accayena cātuddīpiko mahāmegho pāvassi.
atha kho bhagavā bhikkhū āmantesi—  "yathā, bhikkhave, jetavane vassati evaṃ
catūsu dīpesu vassati. ovassāpetha, bhikkhave, kāyaṃ. ayaṃ pacchimako
cātuddīpiko mahāmegho"ti. "evaṃ, bhante"ti kho te bhikkhū bhagavato
paṭissuṇitvā nikkhittacīvarā kāyaṃ ovassāpenti.</p>

<p>
<span class="parno">96</span>
<a class="ms" id="p_3v_1653"></a>
atha kho visākhā migāramātā paṇītaṃ khādanīyaṃ bhojanīyaṃ paṭiyādāpetvā dāsiṃ
āṇāpesi—  "gaccha, je. ārāmaṃ gantvā kālaṃ ārocehi—  kālo, bhante, niṭṭhitaṃ
bhattan"ti. "evaṃ, ayye"ti kho sā dāsī visākhāya migāramātuyā paṭissuṇitvā
ārāmaṃ gantvā addasa bhikkhū nikkhittacīvare kāyaṃ ovassāpente, disvāna—
"natthi ārāme bhikkhū, ājīvakā kāyaṃ ovassāpentī"ti—  yena visākhā migāramātā
tenupasankami; upasankamitvā visākhaṃ migāramātaraṃ etadavoca—  "natthayye,
ārāme bhikkhū, ājīvakā kāyaṃ ovassāpentī"ti. atha kho visākhāya migāramātuyā
paṇḍitāya viyattāya medhāviniyā etadahosi—  "nissaṃsayaṃ kho ayyā
nikkhittacīvarā kāyaṃ ovassāpenti. sāyaṃ bālā maññittha—  natthi ārāme bhikkhū,
ājīvakā kāyaṃ ovassāpentī"ti, puna dāsiṃ āṇāpesi—  "gaccha, je. ārāmaṃ gantvā
kālaṃ ārocehi—  kālo, bhante, niṭṭhitaṃ bhattan"ti.</p>

<p>
<span class="parno">97</span>
<a class="ms" id="p_3v_1654"></a>
atha kho te bhikkhū gattāni sītiṃ karitvā kallakāyā cīvarāni gahetvā
yathāvihāraṃ pavisiṃsu. atha kho sā dāsī ārāmaṃ gantvā bhikkhū apassantī—
"natthi ārāme bhikkhū, suñño ārāmo"ti—  yena visākhā migāramātā tenupasankami;
upasankamitvā visākhaṃ migāramātaraṃ etadavoca—  "natthayye, ārāme bhikkhū,
suñño ārāmo"ti. atha kho visākhāya migāramātuyā paṇḍitāya viyattāya medhāviniyā
etadahosi—  "nissaṃsayaṃ kho ayyā gattāni sītiṃ karitvā kallakāyā cīvarāni
gahetvā yathāvihāraṃ paviṭṭhā. sāyaṃ bālā maññittha—  natthi ārāme bhikkhū,
suñño ārāmo"ti, puna dāsiṃ āṇāpesi—  "gaccha, je. ārāmaṃ gantvā kālaṃ ārocehi—
kālo, bhante, niṭṭhitaṃ bhattan"ti.</p>

<p>
<span class="parno">98</span>
<a class="ms" id="p_3v_1655"></a>
<a class="msdiv" id="msdiv350"></a>
atha kho bhagavā bhikkhū āmantesi—  "sandahatha, bhikkhave, pattacīvaraṃ; kālo
bhattassā"ti. "evaṃ, bhante"ti kho te bhikkhū bhagavato paccassosuṃ. atha kho
bhagavā pubbaṇhasamayaṃ nivāsetvā pattacīvaramādāya—  seyyathāpi nāma balavā
puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya; evameva—
jetavane antarahito visākhāya migāramātuyā koṭṭhake pāturahosi. nisīdi bhagavā
paññatte āsane saddhiṃ bhikkhusaṇghena. atha kho visākhā migāramātā—
"acchariyaṃ vata bho, abbhutaṃ vata bho. tathāgatassa mahiddhikatā
mahānubhāvatā, yatra hi nāma jaṇṇukamattesupi oghesu pavattamānesu,
kaṭimattesupi oghesu pavattamānesu, na hi nāma ekabhikkhussapi pādā vā cīvarāni
vā allāni bhavissantī"ti—  haṭṭhā udaggā buddhappamukhaṃ bhikkhusaṇghaṃ
paṇītena khādanīyena bhojanīyena sahatthā santappetvā sampavāretvā bhagavantaṃ
bhuttāviṃ onītapattapāṇiṃ ekamantaṃ nisīdi. ekamantaṃ nisinnā kho visākhā
migāramātā bhagavantaṃ etadavoca—  "aṭṭhāhaṃ, bhante, bhagavantaṃ varāni
yācāmī"ti. "atikkantavarā kho, visākhe, tathāgatā"ti. "yāni ca, bhante,
kappiyāni yāni ca anavajjānī"ti. "vadehi, visākhe"ti. "icchāmahaṃ, bhante,
saṇghassa yāvajīvaṃ vassikasāṭikaṃ dātuṃ, āgantukabhattaṃ dātuṃ, gamikabhattaṃ
dātuṃ, gilānabhattaṃ dātuṃ, gilānupaṭṭhākabhattaṃ dātuṃ, gilānabhesajjaṃ dātuṃ,
dhuvayāguṃ dātuṃ, bhikkhunisaṇghassa udakasāṭikaṃ dātun"ti. "kiṃ pana tvaṃ,
visākhe, atthavasaṃ sampassamānā tathāgataṃ aṭṭha varāni yācasī"ti?</p>

<p>
<span class="parno">99</span>
<a class="ms" id="p_3v_1656"></a>
"idhāhaṃ, bhante, dāsiṃ āṇāpesiṃ—  ‘gaccha, je. ārāmaṃ gantvā kālaṃ ārocehi—
kālo, bhante, niṭṭhitaṃ bhattan’ti. atha kho sā, bhante, dāsī ārāmaṃ gantvā
addasa bhikkhū nikkhittacīvare kāyaṃ ovassāpente, disvāna—  ‘natthi ārāme
bhikkhū, ājīvakā kāyaṃ ovassāpentī’ti—  yenāhaṃ tenupasankami; upasankamitvā
maṃ etadavoca—  ‘natthayye, ārāme bhikkhū, ājīvakā kāyaṃ ovassāpentī’ti. asuci,
bhante, naggiyaṃ jegucchaṃ paṭikūlaṃ. imāhaṃ, bhante, atthavasaṃ sampassamānā
icchāmi saṇghassa yāvajīvaṃ vassikasāṭikaṃ dātuṃ.</p>

<p>
<span class="parno">100</span>
<a class="ms" id="p_3v_1657"></a>
puna caparaṃ, bhante, āgantuko bhikkhu na vīthikusalo na gocarakusalo kilanto
piṇḍāya carati. so me āgantukabhattaṃ bhuñjitvā vīthikusalo gocarakusalo
akilanto piṇḍāya carissati. imāhaṃ, bhante, atthavasaṃ sampassamānā icchāmi
saṇghassa yāvajīvaṃ āgantukabhattaṃ dātuṃ.</p>

<p>
<span class="parno">101</span>
<a class="ms" id="p_3v_1658"></a>
puna caparaṃ, bhante, gamiko bhikkhu attano bhattaṃ pariyesamāno satthā vā
vihāyissati, yattha vā vāsaṃ gantukāmo bhavissati tattha vikāle upagacchissati,
kilanto addhānaṃ gamissati. so me gamikabhattaṃ bhuñjitvā satthā na
vihāyissati, yattha vāsaṃ gantukāmo bhavissati tattha kāle upagacchissati,
akilanto addhānaṃ gamissati. imāhaṃ, bhante, atthavasaṃ sampassamānā icchāmi
saṇghassa yāvajīvaṃ gamikabhattaṃ dātuṃ.</p>

<p>
<span class="parno">102</span>
<a class="ms" id="p_3v_1659"></a>
puna caparaṃ, bhante, gilānassa bhikkhuno sappāyāni bhojanāni alabhantassa
ābādho vā abhivaḍḍhissati, kālaṃkiriyā vā bhavissati. tassa me gilānabhattaṃ
bhuttassa ābādho na abhivaḍḍhissati, kālaṃkiriyā na bhavissati. imāhaṃ, bhante,
atthavasaṃ sampassamānā icchāmi saṇghassa yāvajīvaṃ gilānabhattaṃ dātuṃ.</p>

<p>
<span class="parno">103</span>
<a class="ms" id="p_3v_1660"></a>
puna caparaṃ, bhante, gilānupaṭṭhāko bhikkhu attano bhattaṃ pariyesamāno
gilānassa ussūre bhattaṃ nīharissati, bhattacchedaṃ karissati. so me
gilānupaṭṭhākabhattaṃ bhuñjitvā gilānassa kālena bhattaṃ nīharissati,
bhattacchedaṃ na karissati. imāhaṃ, bhante, atthavasaṃ sampassamānā icchāmi
saṇghassa yāvajīvaṃ gilānupaṭṭhākabhattaṃ dātuṃ.</p>

<p>
<span class="parno">104</span>
<a class="ms" id="p_3v_1661"></a>
puna caparaṃ, bhante, gilānassa bhikkhuno sappāyāni bhesajjāni alabhantassa
ābādho vā abhivaḍḍhissati, kālaṃkiriyā vā bhavissati. tassa me gilānabhesajjaṃ
paribhuttassa ābādho na abhivaḍḍhissati, kālaṃkiriyā na bhavissati. imāhaṃ,
bhante, atthavasaṃ sampassamānā icchāmi saṇghassa yāvajīvaṃ gilānabhesajjaṃ
dātuṃ.</p>

<p>
<span class="parno">105</span>
<a class="ms" id="p_3v_1662"></a>
puna caparaṃ, bhante, bhagavatā andhakavinde dasānisaṃse sampassamānena yāgu
anuññātā. tyāhaṃ, bhante, ānisaṃse sampassamānā icchāmi saṇghassa yāvajīvaṃ
dhuvayāguṃ dātuṃ.</p>

<p>
<span class="parno">106</span>
<a class="ms" id="p_3v_1663"></a>
idha, bhante, bhikkhuniyo aciravatiyā nadiyā vesiyāhi saddhiṃ naggā ekatitthe
nahāyanti. tā, bhante, vesiyā bhikkhuniyo uppaṇḍesuṃ—  ‘kiṃ nu kho nāma
tumhākaṃ, ayye, daharānaṃ brahmacariyaṃ ciṇṇena, nanu nāma kāmā
paribhuñjitabbā; yadā jiṇṇā bhavissatha tadā brahmacariyaṃ carissatha. evaṃ
tumhākaṃ ubho atthā pariggahitā bhavissantī’ti. tā, bhante, bhikkhuniyo
vesiyāhi uppaṇḍiyamānā mankū ahesuṃ. asuci, bhante, mātugāmassa naggiyaṃ
jegucchaṃ paṭikūlaṃ. imāhaṃ, bhante, atthavasaṃ sampassamānā icchāmi
bhikkhunisaṇghassa yāvajīvaṃ udakasāṭikaṃ dātun"ti.</p>

<p>
<span class="parno">107</span>
<a class="ms" id="p_3v_1664"></a>
<a class="msdiv" id="msdiv351"></a>
"kiṃ pana tvaṃ, visākhe, ānisaṃsaṃ sampassamānā tathāgataṃ aṭṭha varāni
yācasī"ti? "idha, bhante, disāsu vassaṃvuṭṭhā bhikkhū sāvatthiṃ āgacchissanti
bhagavantaṃ dassanāya. te bhagavantaṃ upasankamitvā pucchissanti—  ‘itthannāmo,
bhante, bhikkhu kālankato, tassa kā gati ko abhisamparāyo’ti? taṃ bhagavā
byākarissati sotāpattiphale vā sakadāgāmiphale vā anāgāmiphale vā arahatte vā.
tyāhaṃ upasankamitvā pucchissāmi—  ‘āgatapubbā nu kho, bhante, tena ayyena
sāvatthī’ti? sace me vakkhanti—  ‘āgatapubbā tena bhikkhunā sāvatthī’ti
niṭṭhamettha gacchissāmi—  ‘nissaṃsayaṃ me paribhuttaṃ tena ayyena
vassikasāṭikā vā āgantukabhattaṃ vā gamikabhattaṃ vā gilānabhattaṃ vā
gilānupaṭṭhākabhattaṃ vā gilānabhesajjaṃ vā dhuvayāgu vā’ti. tassā me
tadanussarantiyā pāmujjaṃ jāyissati, pamuditāya pīti jāyissati, pītimanāya kāyo
passambhissati, passaddhakāyā sukhaṃ vediyissāmi, sukhiniyā cittaṃ
samādhiyissati. sā me bhavissati indriyabhāvanā balabhāvanā bojjhangabhāvanā.
imāhaṃ, bhante, ānisaṃsaṃ sampassamānā tathāgataṃ aṭṭha varāni yācāmī"ti.
"sādhu sādhu, visākhe; sādhu kho tvaṃ, visākhe, imaṃ ānisaṃsaṃ sampassamānā
tathāgataṃ aṭṭha varāni yācasi. anujānāmi te, visākhe, aṭṭha varānī"ti. atha
kho bhagavā visākhaṃ migāramātaraṃ imāhi gāthāhi anumodi—</p>
<blockquote>

<p>
<span class="parno">108</span>
<a class="ms" id="p_3v_1665"></a>
"yā annapānaṃ dadatippamoditā,<br>
sīlūpapannā sugatassa sāvikā;<br>
dadāti dānaṃ abhibhuyya maccharaṃ,<br>
sovaggikaṃ sokanudaṃ sukhāvahaṃ.<br></p>

<p>
<span class="parno">109</span>
<a class="ms" id="p_3v_1666"></a>
dibbaṃ sā labhate āyuṃ,<br>
āgamma maggaṃ virajaṃ anangaṇaṃ;<br>
sā puññakāmā sukhinī anāmayā,<br>
saggamhi kāyamhi ciraṃ pamodatī"ti.<br></p>
</blockquote>

<p>
<span class="parno">110</span>
<a class="ms" id="p_3v_1667"></a>
<a class="msdiv" id="msdiv352"></a>
atha kho bhagavā visākhaṃ migāramātaraṃ imāhi gāthāhi anumoditvā uṭṭhāyāsanā
pakkāmi. atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā
bhikkhū āmantesi—  "anujānāmi, bhikkhave, vassikasāṭikaṃ, āgantukabhattaṃ,
gamikabhattaṃ, gilānabhattaṃ, gilānupaṭṭhākabhattaṃ, gilānabhesajjaṃ,
dhuvayāguṃ, bhikkhunisaṇghassa udakasāṭikan"ti.</p>
<p class="endsutta">
<span class="parno">111</span>
<a class="ms" id="p_3v_1668"></a>
visākhābhāṇavāro niṭṭhito.</p>
<h3>19 nisīdanādianujānana</h3>

<p>
<span class="parno">112</span>
<a class="ms" id="p_3v_1669"></a>
<a class="msdiv" id="msdiv353"></a>
tena kho pana samayena bhikkhū paṇītāni bhojanāni bhuñjitvā muṭṭhassatī
asampajānā niddaṃ okkamanti. tesaṃ muṭṭhassatīnaṃ asampajānānaṃ niddaṃ
okkamantānaṃ supinantena asuci muccati, senāsanaṃ asucinā makkhiyati. atha kho
bhagavā āyasmatā ānandena pacchāsamaṇena senāsanacārikaṃ āhiṇḍanto addasa
senāsanaṃ asucinā makkhitaṃ, disvāna āyasmantaṃ ānandaṃ āmantesi—  "kiṃ etaṃ,
ānanda, senāsanaṃ makkhitan"ti? "etarahi, bhante, bhikkhū paṇītāni bhojanāni
bhuñjitvā muṭṭhassatī asampajānā niddaṃ okkamanti. tesaṃ muṭṭhassatīnaṃ
asampajānānaṃ niddaṃ okkamantānaṃ supinantena asuci muccati; tayidaṃ, bhagavā,
senāsanaṃ asucinā makkhitan"ti. "evametaṃ, ānanda, evametaṃ, ānanda. muccati
hi, ānanda, muṭṭhassatīnaṃ asampajānānaṃ niddaṃ okkamantānaṃ supinantena asuci.
ye te, ānanda, bhikkhū upaṭṭhitassatī sampajānā niddaṃ okkamanti, tesaṃ asuci
na muccati. yepi te, ānanda, puthujjanā kāmesu vītarāgā, tesampi asuci na
muccati. aṭṭhānametaṃ, ānanda, anavakāso yaṃ arahato asuci mucceyyā"ti.</p>

<p>
<span class="parno">113</span>
<a class="ms" id="p_3v_1670"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "idhāhaṃ, bhikkhave, ānandena pacchāsamaṇena senāsanacārikaṃ
āhiṇḍanto addasaṃ senāsanaṃ asucinā makkhitaṃ, disvāna ānandaṃ āmantesiṃ—  ‘kiṃ
etaṃ, ānanda, senāsanaṃ makkhitan’ti? ‘etarahi, bhante, bhikkhū paṇītāni
bhojanāni bhuñjitvā muṭṭhassatī asampajānā niddaṃ okkamanti. tesaṃ
muṭṭhassatīnaṃ asampajānānaṃ niddaṃ okkamantānaṃ supinantena asuci muccati;
tayidaṃ, bhagavā, senāsanaṃ asucinā makkhitan’ti. ‘evametaṃ, ānanda, evametaṃ,
ānanda, muccati hi, ānanda, muṭṭhassatīnaṃ asampajānānaṃ niddaṃ okkamantānaṃ
supinantena asuci. ye te, ānanda, bhikkhū upaṭṭhitassatī sampajānā niddaṃ
okkamanti, tesaṃ asuci na muccati. yepi te, ānanda, puthujjanā kāmesu vītarāgā
tesampi asuci na muccati. aṭṭhānametaṃ, ānanda, anavakāso yaṃ arahato asuci
mucceyyā’ti.</p>
<hr>

<p>
<span class="parno">114</span>
<a class="ms" id="p_3v_1671"></a>
pañcime, bhikkhave, ādīnavā muṭṭhassatissa asampajānassa niddaṃ okkamato—
dukkhaṃ supati, dukkhaṃ paṭibujjhati, pāpakaṃ supinaṃ passati, devatā na
rakkhanti, asuci muccati. ime kho, bhikkhave, pañca ādīnavā muṭṭhassatissa
asampajānassa niddaṃ okkamato.</p>

<p>
<span class="parno">115</span>
<a class="ms" id="p_3v_1672"></a>
pañcime, bhikkhave, ānisaṃsā upaṭṭhitassatissa sampajānassa niddaṃ okkamato—
sukhaṃ supati, sukhaṃ paṭibujjhati, na pāpakaṃ supinaṃ passati, devatā
rakkhanti, asuci na muccati. ime kho, bhikkhave, pañca ānisaṃsā
upaṭṭhitassatissa sampajānassa niddaṃ okkamato.</p>

<p>
<span class="parno">116</span>
<a class="ms" id="p_3v_1673"></a>
anujānāmi, bhikkhave, kāyaguttiyā cīvaraguttiyā senāsanaguttiyā nisīdanan"ti.</p>

<p>
<span class="parno">117</span>
<a class="ms" id="p_3v_1674"></a>
tena kho pana samayena atikhuddakaṃ nisīdanaṃ na sabbaṃ senāsanaṃ sangopeti.
bhagavato etamatthaṃ ārocesuṃ. "anujānāmi, bhikkhave, yāvamahantaṃ
paccattharaṇaṃ ākankhati tāvamahantaṃ paccattharaṇaṃ kātun"ti.</p>

<p>
<span class="parno">118</span>
<a class="ms" id="p_3v_1675"></a>
<a class="msdiv" id="msdiv354"></a>
tena kho pana samayena āyasmato ānandassa upajjhāyassa āyasmato belaṭṭhasīsassa
thullakacchābādho hoti. tassa lasikāya cīvarāni kāye lagganti. tāni bhikkhū
udakena temetvā temetvā apakaḍḍhanti. addasā kho bhagavā senāsanacārikaṃ
āhiṇḍanto te bhikkhū tāni cīvarāni udakena temetvā temetvā apakaḍḍhante,
disvāna yena te bhikkhū tenupasankami, upasankamitvā te bhikkhū etadavoca—
"kiṃ imassa, bhikkhave, bhikkhuno ābādho"ti? "imassa, bhante, āyasmato
thullakacchābādho. lasikāya cīvarāni kāye lagganti. tāni mayaṃ udakena temetvā
temetvā apakaḍḍhāmā"ti. atha kho bhagavā etasmiṃ nidāne etasmiṃ pakaraṇe
dhammiṃ kathaṃ katvā bhikkhū āmantesi—  "anujānāmi, bhikkhave, yassa kaṇḍu vā
piḷakā vā assāvo vā thullakacchu vā ābādho kaṇḍuppaṭicchādin"ti.</p>

<p>
<span class="parno">119</span>
<a class="ms" id="p_3v_1676"></a>
<a class="msdiv" id="msdiv355"></a>
atha kho visākhā migāramātā mukhapuñchanacoḷaṃ ādāya yena bhagavā
tenupasankami; upasankamitvā bhagavantaṃ abhivādetvā ekamantaṃ nisīdi.
ekamantaṃ nisinnā kho visākhā migāramātā bhagavantaṃ etadavoca—  "paṭiggaṇhātu
me, bhante, bhagavā mukhapuñchanacoḷaṃ, yaṃ mamassa dīgharattaṃ hitāya
sukhāyā"ti. paṭiggahesi bhagavā mukhapuñchanacoḷaṃ. atha kho bhagavā visākhaṃ
migāramātaraṃ dhammiyā kathāya sandassesi samādapesi samuttejesi sampahaṃsesi.
atha kho visākhā migāramātā bhagavatā dhammiyā kathāya sandassitā samādapitā
samuttejitā sampahaṃsitā uṭṭhāyāsanā bhagavantaṃ abhivādetvā padakkhiṇaṃ katvā
pakkāmi. atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā
bhikkhū āmantesi—  "anujānāmi, bhikkhave, mukhapuñchanacoḷakan"ti.</p>

<p>
<span class="parno">120</span>
<a class="ms" id="p_3v_1677"></a>
<a class="msdiv" id="msdiv356"></a>
tena kho pana samayena rojo mallo āyasmato ānandassa sahāyo hoti. rojassa
mallassa khomapilotikā āyasmato ānandassa hatthe nikkhittā hoti. āyasmato ca
ānandassa khomapilotikāya attho hoti. bhagavato etamatthaṃ ārocesuṃ.
"anujānāmi, bhikkhave, pañcahangehi samannāgatassa vissāsaṃ gahetuṃ—  sandiṭṭho
ca hoti, sambhatto ca, ālapito ca, jīvati ca, jānāti ca—  gahite me attamano
bhavissatīti. anujānāmi, bhikkhave, imehi pañcahangehi samannāgatassa vissāsaṃ
gahetun"ti.</p>

<p>
<span class="parno">121</span>
<a class="ms" id="p_3v_1678"></a>
<a class="msdiv" id="msdiv357"></a>
tena kho pana samayena bhikkhūnaṃ paripuṇṇaṃ hoti ticīvaraṃ. attho ca hoti
parissāvanehipi thavikāhipi. bhagavato etamatthaṃ ārocesuṃ. "anujānāmi,
bhikkhave, parikkhāracoḷakan"ti.</p>
<h3>20 pacchima&shy;vikappanupaga&shy;cīvarādikathā</h3>

<p>
<span class="parno">122</span>
<a class="ms" id="p_3v_1679"></a>
<a class="msdiv" id="msdiv358"></a>
atha kho bhikkhūnaṃ etadahosi—  "yāni tāni bhagavatā anuññātāni ticīvaranti vā
vassikasāṭikāti vā nisīdananti vā paccattharaṇanti vā kaṇḍuppaṭicchādīti vā
mukhapuñchanacoḷanti vā parikkhāracoḷanti vā, sabbāni tāni adhiṭṭhātabbāni nu
kho, udāhu vikappetabbānī"ti? bhagavato etamatthaṃ ārocesuṃ. "anujānāmi,
bhikkhave, ticīvaraṃ adhiṭṭhātuṃ na vikappetuṃ; vassikasāṭikaṃ vassānaṃ
cātumāsaṃ adhiṭṭhātuṃ, tato paraṃ vikappetuṃ; nisīdanaṃ adhiṭṭhātuṃ na
vikappetuṃ; paccattharaṇaṃ adhiṭṭhātuṃ na vikappetuṃ; kaṇḍuppaṭicchādiṃ yāva
ābādhā adhiṭṭhātuṃ tato paraṃ vikappetuṃ; mukhapuñchanacoḷaṃ adhiṭṭhātuṃ na
vikappetuṃ; parikkhāracoḷaṃ adhiṭṭhātuṃ na vikappetun"ti.</p>

<p>
<span class="parno">123</span>
<a class="ms" id="p_3v_1680"></a>
atha kho bhikkhūnaṃ etadahosi—  "kittakaṃ pacchimaṃ nu kho cīvaraṃ
vikappetabban"ti? bhagavato etamatthaṃ ārocesuṃ. "anujānāmi, bhikkhave, āyāmena
aṭṭhangulaṃ sugatangulena caturangulavitthataṃ pacchimaṃ cīvaraṃ
vikappetun"ti.</p>

<p>
<span class="parno">124</span>
<a class="ms" id="p_3v_1681"></a>
<a class="msdiv" id="msdiv359"></a>
tena kho pana samayena āyasmato mahākassapassa paṃsukūlakato garuko hoti.
bhagavato etamatthaṃ ārocesuṃ. "anujānāmi, bhikkhave, suttalūkhaṃ kātun"ti.
vikaṇṇo hoti. bhagavato etamatthaṃ ārocesuṃ. "anujānāmi, bhikkhave, vikaṇṇaṃ
uddharitun"ti. suttā okiriyanti. bhagavato etamatthaṃ ārocesuṃ. "anujānāmi,
bhikkhave, anuvātaṃ paribhaṇḍaṃ āropetun"ti.</p>

<p>
<span class="parno">125</span>
<a class="ms" id="p_3v_1682"></a>
tena kho pana samayena sanghāṭiyā pattā lujjanti. bhagavato etamatthaṃ
ārocesuṃ. "anujānāmi, bhikkhave, aṭṭhapadakaṃ kātun"ti.</p>

<p>
<span class="parno">126</span>
<a class="ms" id="p_3v_1683"></a>
<a class="msdiv" id="msdiv360"></a>
tena kho pana samayena aññatarassa bhikkhuno ticīvare kayiramāne sabbaṃ
chinnakaṃ nappahoti. bhagavato etamatthaṃ ārocesuṃ. "anujānāmi, bhikkhave, dve
chinnakāni ekaṃ acchinnakan"ti.</p>

<p>
<span class="parno">127</span>
<a class="ms" id="p_3v_1684"></a>
dve chinnakāni ekaṃ acchinnakaṃ nappahoti. bhagavato etamatthaṃ ārocesuṃ.
"anujānāmi, bhikkhave, dve acchinnakāni ekaṃ chinnakan"ti.</p>

<p>
<span class="parno">128</span>
<a class="ms" id="p_3v_1685"></a>
dve acchinnakāni ekaṃ chinnakaṃ nappahoti. bhagavato etamatthaṃ ārocesuṃ.
"anujānāmi, bhikkhave, anvādhikampi āropetuṃ. na ca, bhikkhave, sabbaṃ
acchinnakaṃ dhāretabbaṃ. yo dhāreyya, āpatti dukkaṭassā"ti.</p>
<hr>

<p>
<span class="parno">129</span>
<a class="ms" id="p_3v_1686"></a>
<a class="msdiv" id="msdiv361"></a>
tena kho pana samayena aññatarassa bhikkhuno bahuṃ cīvaraṃ uppannaṃ hoti. so ca
taṃ cīvaraṃ mātāpitūnaṃ dātukāmo hoti. bhagavato etamatthaṃ ārocesuṃ.
"mātāpitaroti kho, bhikkhave, dadamāne kiṃ vadeyyāma? anujānāmi, bhikkhave,
mātāpitūnaṃ dātuṃ. na ca, bhikkhave, saddhādeyyaṃ vinipātetabbaṃ. yo
vinipāteyya, āpatti dukkaṭassā"ti.</p>

<p>
<span class="parno">130</span>
<a class="ms" id="p_3v_1687"></a>
<a class="msdiv" id="msdiv362"></a>
tena kho pana samayena aññataro bhikkhu andhavane cīvaraṃ nikkhipitvā
santaruttarena gāmaṃ piṇḍāya pāvisi. corā taṃ cīvaraṃ avahariṃsu. so bhikkhu
duccoḷo hoti lūkhacīvaro. bhikkhū evamāhaṃsu—  "kissa tvaṃ, āvuso, duccoḷo
lūkhacīvarosī"ti? "idhāhaṃ, āvuso, andhavane cīvaraṃ nikkhipitvā santaruttarena
gāmaṃ piṇḍāya pāvisiṃ. corā taṃ cīvaraṃ avahariṃsu. tenāhaṃ duccoḷo
lūkhacīvaro"ti. bhagavato etamatthaṃ ārocesuṃ. "na, bhikkhave, santaruttarena
gāmo pavisitabbo. yo paviseyya, āpatti dukkaṭassā"ti.</p>

<p>
<span class="parno">131</span>
<a class="ms" id="p_3v_1688"></a>
tena kho pana samayena āyasmā ānando assatiyā santaruttarena gāmaṃ piṇḍāya
pāvisi. bhikkhū āyasmantaṃ ānandaṃ etadavocuṃ—  "nanu, āvuso ānanda, bhagavatā
paññattaṃ—  ‘na santaruttarena gāmo pavisitabbo’ti? kissa tvaṃ, āvuso ānanda,
santaruttarena gāmaṃ paviṭṭho"ti? "saccaṃ, āvuso, bhagavatā paññattaṃ—  ‘na
santaruttarena gāmo pavisitabbo’ti. api cāhaṃ assatiyā paviṭṭho"ti. bhagavato
etamatthaṃ ārocesuṃ.</p>

<p>
<span class="parno">132</span>
<a class="ms" id="p_3v_1689"></a>
"pañcime, bhikkhave, paccayā sanghāṭiyā nikkhepāya—  gilāno vā hoti,
vassikasanketaṃ vā hoti, nadīpāraṃ gantuṃ vā hoti, aggaḷaguttivihāro vā hoti,
atthatakathinaṃ vā hoti. ime kho, bhikkhave, pañca paccayā sanghāṭiyā
nikkhepāya.</p>

<p>
<span class="parno">133</span>
<a class="ms" id="p_3v_1690"></a>
pañcime, bhikkhave, paccayā uttarāsangassa nikkhepāya … pe …   antaravāsakassa
nikkhepāya—  gilāno vā hoti, vassikasanketaṃ vā hoti, nadīpāraṃ gantuṃ vā hoti,
aggaḷaguttivihāro vā hoti, atthatakathinaṃ vā hoti. ime kho, bhikkhave, pañca
paccayā uttarāsangassa antaravāsakassa nikkhepāya.</p>

<p>
<span class="parno">134</span>
<a class="ms" id="p_3v_1691"></a>
pañcime, bhikkhave, paccayā vassikasāṭikāya nikkhepāya—  gilāno vā hoti,
nissīmaṃ gantuṃ vā hoti, nadīpāraṃ gantuṃ vā hoti, aggaḷaguttivihāro vā hoti,
vassikasāṭikā akatā vā hoti vippakatā vā. ime kho, bhikkhave, pañca paccayā
vassikasāṭikāya nikkhepāyā"ti.</p>
<h3>21 saṇghikacīvaruppādakathā</h3>

<p>
<span class="parno">135</span>
<a class="ms" id="p_3v_1692"></a>
<a class="msdiv" id="msdiv363"></a>
tena kho pana samayena aññataro bhikkhu eko vassaṃ vasi. tattha manussā
saṇghassa demāti cīvarāni adaṃsu. atha kho tassa bhikkhuno etadahosi—
"bhagavatā paññattaṃ—  ‘catuvaggo pacchimo saṇgho’ti. ahañcamhi ekako. ime ca
manussā saṇghassa demāti cīvarāni adaṃsu. yannūnāhaṃ imāni saṇghikāni cīvarāni
sāvatthiṃ hareyyan"ti. atha kho so bhikkhu tāni cīvarāni ādāya sāvatthiṃ gantvā
bhagavato etamatthaṃ ārocesi. "tuyheva, bhikkhu, tāni cīvarāni yāva kathinassa
ubbhārāyā"ti. "idha pana, bhikkhave, bhikkhu eko vassaṃ vasati. tattha
manussā—  ‘saṇghassa demā’ti cīvarāni denti. anujānāmi, bhikkhave, tasseva tāni
cīvarāni yāva kathinassa ubbhārāyā"ti.</p>

<p>
<span class="parno">136</span>
<a class="ms" id="p_3v_1693"></a>
tena kho pana samayena aññataro bhikkhu utukālaṃ eko vasi. tattha manussā
saṇghassa demāti cīvarāni adaṃsu. atha kho tassa bhikkhuno etadahosi—
"bhagavatā paññattaṃ—  ‘catuvaggo pacchimo saṇgho’ti. ahañcamhi ekako. ime ca
manussā—  ‘saṇghassa demā’ti cīvarāni adaṃsu. yannūnāhaṃ imāni saṇghikāni
cīvarāni sāvatthiṃ hareyyan"ti. atha kho so bhikkhu tāni cīvarāni ādāya
sāvatthiṃ gantvā bhikkhūnaṃ etamatthaṃ ārocesi. bhikkhū bhagavato etamatthaṃ
ārocesuṃ. "anujānāmi, bhikkhave, sammukhībhūtena saṇghena bhājetuṃ. idha pana,
bhikkhave, bhikkhu utukālaṃ eko vasati. tattha manussā—  ‘saṇghassa demā’ti
cīvarāni denti. anujānāmi, bhikkhave, tena bhikkhunā tāni cīvarāni adhiṭṭhātuṃ—
‘mayhimāni cīvarānī’ti. tassa ce, bhikkhave, bhikkhuno taṃ cīvaraṃ
anadhiṭṭhite añño bhikkhu āgacchati, samako dātabbo bhāgo. tehi ce, bhikkhave,
bhikkhūhi taṃ cīvaraṃ bhājiyamāne, apātite kuse, añño bhikkhu āgacchati, samako
dātabbo bhāgo. tehi ce, bhikkhave, bhikkhūhi taṃ cīvaraṃ bhājiyamāne, pātite
kuse, añño bhikkhu āgacchati, nākāmā dātabbo bhāgo"ti.</p>

<p>
<span class="parno">137</span>
<a class="ms" id="p_3v_1694"></a>
tena kho pana samayena dve bhātikā therā, āyasmā ca isidāso āyasmā ca isibhaṭo,
sāvatthiyaṃ vassaṃvuṭṭhā aññataraṃ gāmakāvāsaṃ agamaṃsu. manussā—  "cirassāpi
therā āgatā"ti—  sacīvarāni bhattāni adaṃsu. āvāsikā bhikkhū there pucchiṃsu—
"imāni, bhante, saṇghikāni cīvarāni there āgamma uppannāni, sādiyissanti therā
bhāgan"ti. therā evamāhaṃsu—  "yathā kho mayaṃ, āvuso, bhagavatā dhammaṃ
desitaṃ ājānāma, tumhākaṃyeva tāni cīvarāni yāva kathinassa ubbhārāyā"ti.</p>

<p>
<span class="parno">138</span>
<a class="ms" id="p_3v_1695"></a>
tena kho pana samayena tayo bhikkhū rājagahe vassaṃ vasanti. tattha manussā
saṇghassa demāti cīvarāni denti. atha kho tesaṃ bhikkhūnaṃ etadahosi—
"bhagavatā paññattaṃ—  ‘catuvaggo pacchimo saṇgho’ti. mayañcamhā tayo janā. ime
ca manussā saṇghassa demāti cīvarāni denti. kathaṃ nu kho amhehi
paṭipajjitabban"ti? tena kho pana samayena sambahulā therā, āyasmā ca nilavāsī
āyasmā ca sāṇavāsī āyasmā ca gotako āyasmā ca bhagu āyasmā ca phaḷikasantāno,
pāṭaliputte viharanti kukkuṭārāme. atha kho te bhikkhū pāṭaliputtaṃ gantvā
there pucchiṃsu. therā evamāhaṃsu—  "yathā kho mayaṃ āvuso bhagavatā dhammaṃ
desitaṃ ājānāma, tumhākaṃyeva tāni cīvarāni yāva kathinassa ubbhārāyā"ti.</p>
<h3>22 upanandasakyaputtavatthu</h3>

<p>
<span class="parno">139</span>
<a class="ms" id="p_3v_1696"></a>
<a class="msdiv" id="msdiv364"></a>
tena kho pana samayena āyasmā upanando sakyaputto sāvatthiyaṃ vassaṃvuṭṭho
aññataraṃ gāmakāvāsaṃ agamāsi. tattha ca bhikkhū cīvaraṃ bhājetukāmā
sannipatiṃsu. te evamāhaṃsu—  "imāni kho, āvuso, saṇghikāni cīvarāni
bhājiyissanti, sādiyissasi bhāgan"ti? "āmāvuso, sādiyissāmī"ti. tato
cīvarabhāgaṃ gahetvā aññaṃ āvāsaṃ agamāsi. tatthapi bhikkhū cīvaraṃ bhājetukāmā
sannipatiṃsu. tepi evamāhaṃsu—  "imāni kho, āvuso, saṇghikāni cīvarāni
bhājiyissanti, sādiyissasi bhāgan"ti? "āmāvuso, sādiyissāmī"ti. tatopi
cīvarabhāgaṃ gahetvā aññaṃ āvāsaṃ agamāsi. tatthapi bhikkhū cīvaraṃ bhājetukāmā
sannipatiṃsu. tepi evamāhaṃsu—  "imāni kho, āvuso, saṇghikāni cīvarāni
bhājiyissanti, sādiyissasi bhāgan"ti? "āmāvuso, sādiyissāmī"ti. tatopi
cīvarabhāgaṃ gahetvā mahantaṃ cīvarabhaṇḍikaṃ ādāya punadeva sāvatthiṃ
paccāgañchi.</p>

<p>
<span class="parno">140</span>
<a class="ms" id="p_3v_1697"></a>
bhikkhū evamāhaṃsu—  "mahāpuññosi tvaṃ, āvuso upananda, bahuṃ te cīvaraṃ
uppannan"ti. "kuto me, āvuso, puññaṃ? idhāhaṃ, āvuso, sāvatthiyaṃ vassaṃvuṭṭho
aññataraṃ gāmakāvāsaṃ agamāsiṃ. tattha bhikkhū cīvaraṃ bhājetukāmā
sannipatiṃsu. te maṃ evamāhaṃsu—  ‘imāni kho, āvuso, saṇghikāni cīvarāni
bhājiyissanti, sādiyissasi bhāgan’ti? ‘āmāvuso, sādiyissāmī’ti. tato
cīvarabhāgaṃ gahetvā aññaṃ āvāsaṃ agamāsiṃ. tatthapi bhikkhū cīvaraṃ
bhājetukāmā sannipatiṃsu. tepi maṃ evamāhaṃsu—  ‘imāni kho, āvuso, saṇghikāni
cīvarāni bhājiyissanti, sādiyissasi bhāgan’ti? ‘āmāvuso, sādiyissāmī’ti. tatopi
cīvarabhāgaṃ gahetvā aññaṃ āvāsaṃ agamāsiṃ. tatthapi bhikkhū cīvaraṃ
bhājetukāmā sannipatiṃsu. tepi maṃ evamāhaṃsu—  ‘imāni kho, āvuso, saṇghikāni
cīvarāni bhājiyissanti, sādiyissasi bhāgan’ti? ‘āmāvuso, sādiyissāmī’ti. tatopi
cīvarabhāgaṃ aggahesiṃ. evaṃ me bahuṃ cīvaraṃ uppannan"ti. "kiṃ pana tvaṃ,
āvuso upananda, aññatra vassaṃvuṭṭho aññatra cīvarabhāgaṃ sādiyī"ti?
"evamāvuso"ti.</p>

<p>
<span class="parno">141</span>
<a class="ms" id="p_3v_1698"></a>
ye te bhikkhū appicchā … pe …   te ujjhāyanti khiyyanti vipācenti—  "kathañhi nāma
āyasmā upanando sakyaputto aññatra vassaṃvuṭṭho aññatra cīvarabhāgaṃ
sādiyissatī"ti. bhagavato etamatthaṃ ārocesuṃ … pe …   "saccaṃ kira tvaṃ, upananda,
aññatra vassaṃvuṭṭho aññatra cīvarabhāgaṃ sādiyī"ti? "saccaṃ, bhagavā"ti.
vigarahi buddho bhagavā … pe …   kathañhi nāma tvaṃ, moghapurisa, aññatra
vassaṃvuṭṭho aññatra cīvarabhāgaṃ sādiyissasi. netaṃ, moghapurisa, appasannānaṃ
vā pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "na,
bhikkhave, aññatra vassaṃvuṭṭhena aññatra cīvarabhāgo sāditabbo. yo sādiyeyya,
āpatti dukkaṭassā"ti.</p>

<p>
<span class="parno">142</span>
<a class="ms" id="p_3v_1699"></a>
tena kho pana samayena āyasmā upanando sakyaputto eko dvīsu āvāsesu vassaṃ
vasi—  "evaṃ me bahuṃ cīvaraṃ uppajjissatī"ti. atha kho tesaṃ bhikkhūnaṃ
etadahosi—  "kathaṃ nu kho āyasmato upanandassa sakyaputtassa cīvarapaṭivīso
dātabbo"ti? bhagavato etamatthaṃ ārocesuṃ. "detha, bhikkhave, moghapurisassa
ekādhippāyaṃ. idha pana, bhikkhave, bhikkhu eko dvīsu āvāsesu vassaṃ vasati—
‘evaṃ me bahuṃ cīvaraṃ uppajjissatī’ti. sace amutra upaḍḍhaṃ amutra upaḍḍhaṃ
vasati, amutra upaḍḍho amutra upaḍḍho cīvarapaṭivīso dātabbo. yattha vā pana
bahutaraṃ vasati, tato cīvarapaṭivīso dātabbo"ti.</p>
<h3>23 gilānavatthukathā</h3>

<p>
<span class="parno">143</span>
<a class="ms" id="p_3v_1700"></a>
<a class="msdiv" id="msdiv365"></a>
tena kho pana samayena aññatarassa bhikkhuno kucchivikārābādho hoti. so sake
muttakarīse palipanno seti. atha kho bhagavā āyasmatā ānandena pacchāsamaṇena
senāsanacārikaṃ āhiṇḍanto yena tassa bhikkhuno vihāro tenupasankami. addasā kho
bhagavā taṃ bhikkhuṃ sake muttakarīse palipannaṃ sayamānaṃ, disvāna yena so
bhikkhu tenupasankami, upasankamitvā taṃ bhikkhuṃ etadavoca—  "kiṃ te, bhikkhu,
ābādho"ti? "kucchivikāro me, bhagavā"ti. "atthi pana te, bhikkhu,
upaṭṭhāko"ti? "natthi, bhagavā"ti. "kissa taṃ bhikkhū na upaṭṭhentī"ti? "ahaṃ
kho, bhante, bhikkhūnaṃ akārako; tena maṃ bhikkhū na upaṭṭhentī"ti. atha kho
bhagavā āyasmantaṃ ānandaṃ āmantesi—  "gacchānanda, udakaṃ āhara, imaṃ bhikkhuṃ
nahāpessāmā"ti. "evaṃ, bhante"ti kho āyasmā ānando bhagavato paṭissuṇitvā
udakaṃ āhari. bhagavā udakaṃ āsiñci. āyasmā ānando paridhovi. bhagavā sīsato
aggahesi. āyasmā ānando pādato uccāretvā mañcake nipātesuṃ.</p>

<p>
<span class="parno">144</span>
<a class="ms" id="p_3v_1701"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "atthi, bhikkhave, amukasmiṃ vihāre bhikkhu gilāno"ti?
"atthi, bhagavā"ti. "kiṃ tassa, bhikkhave, bhikkhuno ābādho"ti? "tassa, bhante,
āyasmato kucchivikārābādho"ti. "atthi pana, bhikkhave, tassa bhikkhuno
upaṭṭhāko"ti? "natthi, bhagavā"ti. "kissa taṃ bhikkhū na upaṭṭhentī"ti? "eso,
bhante, bhikkhu bhikkhūnaṃ akārako; tena taṃ bhikkhū na upaṭṭhentī"ti.</p>

<p>
<span class="parno">145</span>
<a class="ms" id="p_3v_1702"></a>
"natthi vo, bhikkhave, mātā, natthi pitā, ye vo upaṭṭhaheyyuṃ. tumhe ce,
bhikkhave, aññamaññaṃ na upaṭṭhahissatha, atha ko carahi upaṭṭhahissati? yo,
bhikkhave, maṃ upaṭṭhaheyya so gilānaṃ upaṭṭhaheyya. sace upajjhāyo hoti,
upajjhāyena yāvajīvaṃ upaṭṭhātabbo; vuṭṭhānamassa āgametabbaṃ. sace ācariyo
hoti, ācariyena yāvajīvaṃ upaṭṭhātabbo; vuṭṭhānamassa āgametabbaṃ. sace
saddhivihāriko hoti, saddhivihārikena yāvajīvaṃ upaṭṭhātabbo; vuṭṭhānamassa
āgametabbaṃ. sace antevāsiko hoti, antevāsikena yāvajīvaṃ upaṭṭhātabbo;
vuṭṭhānamassa āgametabbaṃ. sace samānupajjhāyako hoti, samānupajjhāyakena
yāvajīvaṃ upaṭṭhātabbo; vuṭṭhānamassa āgametabbaṃ. sace samānācariyako hoti,
samānācariyakena yāvajīvaṃ upaṭṭhātabbo; vuṭṭhānamassa āgametabbaṃ. sace na
hoti upajjhāyo vā ācariyo vā saddhivihāriko vā antevāsiko vā samānupajjhāyako
vā samānācariyako vā saṇghena upaṭṭhātabbo. no ce upaṭṭhaheyya, āpatti
dukkaṭassa.</p>

<p>
<span class="parno">146</span>
<a class="ms" id="p_3v_1703"></a>
<a class="msdiv" id="msdiv366"></a>
pañcahi, bhikkhave, angehi samannāgato gilāno dūpaṭṭho hoti—  asappāyakārī
hoti, sappāye mattaṃ na jānāti, bhesajjaṃ na paṭisevitā hoti, atthakāmassa
gilānupaṭṭhākassa yathābhūtaṃ ābādhaṃ nāvikattā hoti ‘abhikkamantaṃ vā
abhikkamatīti, paṭikkamantaṃ vā paṭikkamatīti, ṭhitaṃ vā ṭhito’ti, uppannānaṃ
sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ
pāṇaharānaṃ anadhivāsakajātiko hoti. imehi kho, bhikkhave, pañcahangehi
samannāgato gilāno dūpaṭṭho hoti.</p>

<p>
<span class="parno">147</span>
<a class="ms" id="p_3v_1704"></a>
pañcahi, bhikkhave, angehi samannāgato gilāno sūpaṭṭho hoti—  sappāyakārī hoti,
sappāye mattaṃ jānāti, bhesajjaṃ paṭisevitā hoti, atthakāmassa
gilānupaṭṭhākassa yathābhūtaṃ ābādhaṃ āvikattā hoti ‘abhikkamantaṃ vā
abhikkamatīti, paṭikkamantaṃ vā paṭikkamatīti, ṭhitaṃ vā ṭhito’ti, uppannānaṃ
sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ
pāṇaharānaṃ adhivāsakajātiko hoti. imehi kho, bhikkhave, pañcahangehi
samannāgato gilāno sūpaṭṭho hoti.</p>

<p>
<span class="parno">148</span>
<a class="ms" id="p_3v_1705"></a>
pañcahi, bhikkhave, angehi samannāgato gilānupaṭṭhāko nālaṃ gilānaṃ upaṭṭhātuṃ—
na paṭibalo hoti bhesajjaṃ saṃvidhātuṃ, sappāyāsappāyaṃ na jānāti, asappāyaṃ
upanāmeti sappāyaṃ apanāmeti, āmisantaro gilānaṃ upaṭṭhāti no mettacitto,
jegucchī hoti uccāraṃ vā passāvaṃ vā kheḷaṃ vā vantaṃ vā nīhātuṃ, na paṭibalo
hoti gilānaṃ kālena kālaṃ dhammiyā kathāya sandassetuṃ samādapetuṃ samuttejetuṃ
sampahaṃsetuṃ. imehi kho, bhikkhave, pañcahangehi samannāgato gilānupaṭṭhāko
nālaṃ gilānaṃ upaṭṭhātuṃ.</p>

<p>
<span class="parno">149</span>
<a class="ms" id="p_3v_1706"></a>
pañcahi, bhikkhave, angehi samannāgato gilānupaṭṭhāko alaṃ gilānaṃ upaṭṭhātuṃ—
paṭibalo hoti bhesajjaṃ saṃvidhātuṃ, sappāyāsappāyaṃ jānāti, asappāyaṃ
apanāmeti sappāyaṃ upanāmeti, mettacitto gilānaṃ upaṭṭhāti no āmisantaro,
ajegucchī hoti uccāraṃ vā passāvaṃ vā kheḷaṃ vā vantaṃ vā nīhātuṃ, paṭibalo
hoti gilānaṃ kālena kālaṃ dhammiyā kathāya sandassetuṃ samādapetuṃ samuttejetuṃ
sampahaṃsetuṃ. imehi kho, bhikkhave, pañcahangehi samannāgato gilānupaṭṭhāko
alaṃ gilānaṃ upaṭṭhātun"ti.</p>
<h3>24 matasantakakathā</h3>

<p>
<span class="parno">150</span>
<a class="ms" id="p_3v_1707"></a>
<a class="msdiv" id="msdiv367"></a>
tena kho pana samayena dve bhikkhū kosalesu janapade addhānamaggappaṭipannā
honti. te aññataraṃ āvāsaṃ upagacchiṃsu. tattha aññataro bhikkhu gilāno hoti.
atha kho tesaṃ bhikkhūnaṃ etadahosi—  "bhagavatā kho, āvuso, gilānupaṭṭhānaṃ
vaṇṇitaṃ. handa mayaṃ, āvuso, imaṃ bhikkhuṃ upaṭṭhahemā"ti. te taṃ
upaṭṭhahiṃsu. so tehi upaṭṭhahiyamāno kālamakāsi. atha kho te bhikkhū tassa
bhikkhuno pattacīvaramādāya sāvatthiṃ gantvā bhagavato etamatthaṃ ārocesuṃ.
"bhikkhussa, bhikkhave, kālankate saṇgho sāmī pattacīvare, api ca
gilānupaṭṭhākā bahūpakārā. anujānāmi, bhikkhave, saṇghena ticīvarañca pattañca
gilānupaṭṭhākānaṃ dātuṃ. evañca pana, bhikkhave, dātabbaṃ. tena
gilānupaṭṭhākena bhikkhunā saṇghaṃ upasankamitvā evamassa vacanīyo—
‘itthannāmo, bhante, bhikkhu kālankato. idaṃ tassa ticīvarañca patto cā’ti.
byattena bhikkhunā paṭibalena saṇgho ñāpetabbo—</p>

<p>
<span class="parno">151</span>
<a class="ms" id="p_3v_1708"></a>
‘suṇātu me, bhante, saṇgho. itthannāmo bhikkhu kālankato. idaṃ tassa
ticīvarañca patto ca. yadi saṇghassa pattakallaṃ, saṇgho imaṃ ticīvarañca
pattañca gilānupaṭṭhākānaṃ dadeyya. esā ñatti.</p>

<p>
<span class="parno">152</span>
<a class="ms" id="p_3v_1709"></a>
suṇātu me, bhante, saṇgho. itthannāmo bhikkhu kālankato. idaṃ tassa ticīvarañca
patto ca. saṇgho imaṃ ticīvarañca pattañca gilānupaṭṭhākānaṃ deti.
yassāyasmato khamati imassa ticīvarassa ca pattassa ca gilānupaṭṭhākānaṃ dānaṃ,
so tuṇhassa; yassa nakkhamati, so bhāseyya.</p>

<p>
<span class="parno">153</span>
<a class="ms" id="p_3v_1710"></a>
dinnaṃ idaṃ saṇghena ticīvarañca patto ca gilānupaṭṭhākānaṃ. khamati saṇghassa,
tasmā tuṇhī, evametaṃ dhārayāmī’"ti.</p>
<hr>

<p>
<span class="parno">154</span>
<a class="ms" id="p_3v_1711"></a>
<a class="msdiv" id="msdiv368"></a>
tena kho pana samayena aññataro sāmaṇero kālankato hoti. bhagavato etamatthaṃ
ārocesuṃ. "sāmaṇerassa, bhikkhave, kālankate saṇgho sāmī pattacīvare, api ca
gilānupaṭṭhākā bahūpakārā. anujānāmi, bhikkhave, saṇghena cīvarañca pattañca
gilānupaṭṭhākānaṃ dātuṃ. evañca pana, bhikkhave, dātabbaṃ. tena
gilānupaṭṭhākena bhikkhunā saṇghaṃ upasankamitvā evamassa vacanīyo—
‘itthannāmo, bhante, sāmaṇero kālankato, idaṃ tassa cīvarañca patto cā’ti.
byattena bhikkhunā paṭibalena saṇgho ñāpetabbo—</p>

<p>
<span class="parno">155</span>
<a class="ms" id="p_3v_1712"></a>
‘suṇātu me, bhante, saṇgho. itthannāmo sāmaṇero kālankato. idaṃ tassa cīvarañca
patto ca. yadi saṇghassa pattakallaṃ, saṇgho imaṃ cīvarañca pattañca
gilānupaṭṭhākānaṃ dadeyya. esā ñatti.</p>

<p>
<span class="parno">156</span>
<a class="ms" id="p_3v_1713"></a>
suṇātu me, bhante, saṇgho. itthannāmo sāmaṇero kālankato. idaṃ tassa cīvarañca
patto ca. saṇgho imaṃ cīvarañca pattañca gilānupaṭṭhākānaṃ deti. yassāyasmato
khamati imassa cīvarassa ca pattassa ca gilānupaṭṭhākānaṃ dānaṃ, so tuṇhassa;
yassa nakkhamati, so bhāseyya.</p>

<p>
<span class="parno">157</span>
<a class="ms" id="p_3v_1714"></a>
dinnaṃ idaṃ saṇghena cīvarañca patto ca gilānupaṭṭhākānaṃ. khamati saṇghassa,
tasmā tuṇhī, evametaṃ dhārayāmī’"ti.</p>

<p>
<span class="parno">158</span>
<a class="ms" id="p_3v_1715"></a>
<a class="msdiv" id="msdiv369"></a>
tena kho pana samayena aññataro bhikkhu ca sāmaṇero ca gilānaṃ upaṭṭhahiṃsu. so
tehi upaṭṭhahiyamāno kālamakāsi. atha kho tassa gilānupaṭṭhākassa bhikkhuno
etadahosi—  "kathaṃ nu kho gilānupaṭṭhākassa sāmaṇerassa cīvarapaṭivīso
dātabbo"ti? bhagavato etamatthaṃ ārocesuṃ. "anujānāmi, bhikkhave,
gilānupaṭṭhākassa sāmaṇerassa samakaṃ paṭivīsaṃ dātun"ti.</p>

<p>
<span class="parno">159</span>
<a class="ms" id="p_3v_1716"></a>
tena kho pana samayena aññataro bhikkhu bahubhaṇḍo bahuparikkhāro kālankato
hoti. bhagavato etamatthaṃ ārocesuṃ. "bhikkhussa, bhikkhave, kālankate saṇgho
sāmī pattacīvare, api ca gilānupaṭṭhākā bahūpakārā. anujānāmi, bhikkhave,
saṇghena ticīvarañca pattañca gilānupaṭṭhākānaṃ dātuṃ. yaṃ tattha lahubhaṇḍaṃ
lahuparikkhāraṃ taṃ sammukhībhūtena saṇghena bhājetuṃ. yaṃ tattha garubhaṇḍaṃ
garuparikkhāraṃ taṃ āgatānāgatassa cātuddisassa saṇghassa avissajjikaṃ
avebhangikan"ti.</p>
<h3>25 naggiyapaṭikkhepakathā</h3>

<p>
<span class="parno">160</span>
<a class="ms" id="p_3v_1717"></a>
<a class="msdiv" id="msdiv370"></a>
tena kho pana samayena aññataro bhikkhu naggo hutvā yena bhagavā tenupasankami,
upasankamitvā bhagavantaṃ etadavoca—  "bhagavā, bhante, anekapariyāyena
appicchassa santuṭṭhassa sallekhassa dhutassa pāsādikassa apacayassa
vīriyārambhassa vaṇṇavādī. idaṃ, bhante, naggiyaṃ anekapariyāyena appicchatāya
santuṭṭhitāya sallekhāya dhutatāya pāsādikatāya apacayāya vīriyārambhāya
saṃvattati. sādhu, bhante, bhagavā bhikkhūnaṃ naggiyaṃ anujānātū"ti. vigarahi
buddho bhagavā—  "ananucchavikaṃ, moghapurisa, ananulomikaṃ appatirūpaṃ
assāmaṇakaṃ akappiyaṃ akaraṇīyaṃ. kathañhi nāma tvaṃ, moghapurisa, naggiyaṃ
titthiyasamādānaṃ samādiyissasi. netaṃ, moghapurisa, appasannānaṃ vā
pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "na,
bhikkhave, naggiyaṃ titthiyasamādānaṃ samādiyitabbaṃ. yo samādiyeyya, āpatti
thullaccayassā"ti.</p>
<h3>26 kusacīrādipaṭikkhepakathā</h3>

<p>
<span class="parno">161</span>
<a class="ms" id="p_3v_1718"></a>
<a class="msdiv" id="msdiv371"></a>
tena kho pana samayena aññataro bhikkhu kusacīraṃ nivāsetvā … pe …   vākacīraṃ
nivāsetvā … pe …   phalakacīraṃ nivāsetvā … pe …   kesakambalaṃ nivāsetvā … pe …
vāḷakambalaṃ nivāsetvā … pe …   ulūkapakkhaṃ nivāsetvā … pe …   ajinakkhipaṃ nivāsetvā
yena bhagavā tenupasankami; upasankamitvā bhagavantaṃ etadavoca—  "bhagavā,
bhante, anekapariyāyena appicchassa santuṭṭhassa sallekhassa dhutassa
pāsādikassa apacayassa vīriyārambhassa vaṇṇavādī. idaṃ, bhante, ajinakkhipaṃ
anekapariyāyena appicchatāya santuṭṭhitāya sallekhāya dhutatāya pāsādikatāya
apacayāya vīriyārambhāya saṃvattati. sādhu, bhante, bhagavā bhikkhūnaṃ
ajinakkhipaṃ anujānātū"ti. vigarahi buddho bhagavā—  "ananucchavikaṃ,
moghapurisa, ananulomikaṃ appatirūpaṃ assāmaṇakaṃ akappiyaṃ akaraṇīyaṃ.
kathañhi nāma tvaṃ, moghapurisa, ajinakkhipaṃ titthiyadhajaṃ dhāressasi. netaṃ,
moghapurisa, appasannānaṃ vā pasādāya … pe …   vigarahitvā … pe …   dhammiṃ kathaṃ
katvā bhikkhū āmantesi—  "na, bhikkhave, ajinakkhipaṃ titthiyadhajaṃ
dhāretabbaṃ. yo dhāreyya, āpatti thullaccayassā"ti.</p>

<p>
<span class="parno">162</span>
<a class="ms" id="p_3v_1719"></a>
tena kho pana samayena aññataro bhikkhu akkanāḷaṃ nivāsetvā … pe …   potthakaṃ
nivāsetvā yena bhagavā tenupasankami, upasankamitvā bhagavantaṃ etadavoca—
"bhagavā, bhante, anekapariyāyena appicchassa santuṭṭhassa sallekhassa dhutassa
pāsādikassa apacayassa vīriyārambhassa, vaṇṇavādī. ayaṃ, bhante, potthako
anekapariyāyena appicchatāya santuṭṭhitāya sallekhāya dhutatāya pāsādikatāya
apacayāya vīriyārambhāya saṃvattati. sādhu, bhante, bhagavā bhikkhūnaṃ
potthakaṃ anujānātū"ti. vigarahi buddho bhagavā—  "ananucchavikaṃ, moghapurisa,
ananulomikaṃ appatirūpaṃ assāmaṇakaṃ akappiyaṃ akaraṇīyaṃ. kathañhi nāma tvaṃ,
moghapurisa, potthakaṃ nivāsessasi. netaṃ, moghapurisa, appasannānaṃ vā
pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "na,
bhikkhave, potthako nivāsetabbo. yo nivāseyya, āpatti dukkaṭassā"ti.</p>
<h3>27 sabbanīlakādipaṭikkhepakathā</h3>

<p>
<span class="parno">163</span>
<a class="ms" id="p_3v_1720"></a>
<a class="msdiv" id="msdiv372"></a>
tena kho pana samayena chabbaggiyā bhikkhū sabbanīlakāni cīvarāni dhārenti … pe …
sabbapītakāni cīvarāni dhārenti … pe …   sabbalohitakāni cīvarāni dhārenti … pe …
sabbamañjiṭṭhakāni cīvarāni dhārenti … pe …   sabbakaṇhāni cīvarāni dhārenti … pe …
sabbamahārangarattāni cīvarāni dhārenti … pe …   sabbamahānāmarattāni cīvarāni
dhārenti … pe …   acchinnadasāni cīvarāni dhārenti … pe …   dīghadasāni cīvarāni
dhārenti … pe …   pupphadasāni cīvarāni dhārenti … pe …   phaṇadasāni cīvarāni
dhārenti … pe …   kañcukaṃ dhārenti … pe …   tirīṭakaṃ dhārenti … pe …   veṭhanaṃ dhārenti.
manussā ujjhāyanti khiyyanti vipācenti—  "kathañhi nāma samaṇā sakyaputtiyā
veṭhanaṃ dhāressanti, seyyathāpi gihī kāmabhogino"ti. bhagavato etamatthaṃ
ārocesuṃ. "na, bhikkhave, sabbanīlakāni cīvarāni dhāretabbāni, na sabbapītakāni
cīvarāni dhāretabbāni, na sabbalohitakāni cīvarāni dhāretabbāni, na
sabbamañjiṭṭhakāni cīvarāni dhāretabbāni, na sabbakaṇhāni cīvarāni
dhāretabbāni, na sabbamahārangarattāni cīvarāni dhāretabbāni, na
sabbamahānāmarattāni cīvarāni dhāretabbāni, na acchinnadasāni cīvarāni
dhāretabbāni, na dīghadasāni cīvarāni dhāretabbāni, na pupphadasāni cīvarāni
dhāretabbāni, na phaṇadasāni cīvarāni dhāretabbāni, na kañcukaṃ dhāretabbaṃ, na
tirīṭakaṃ dhāretabbaṃ, na veṭhanaṃ dhāretabbaṃ. yo dhāreyya, āpatti
dukkaṭassā"ti.</p>
<h3>28 vassaṃvuṭṭhāna&shy;ṃanuppannacīvara&shy;kathā</h3>

<p>
<span class="parno">164</span>
<a class="ms" id="p_3v_1721"></a>
<a class="msdiv" id="msdiv373"></a>
tena kho pana samayena vassaṃvuṭṭhā bhikkhū anuppanne cīvare pakkamantipi,
vibbhamantipi, kālampi karonti, sāmaṇerāpi paṭijānanti, sikkhaṃ paccakkhātakāpi
paṭijānanti, antimavatthuṃ ajjhāpannakāpi paṭijānanti, ummattakāpi
paṭijānanti, khittacittāpi paṭijānanti, vedanāṭṭāpi paṭijānanti, āpattiyā
adassane ukkhittakāpi paṭijānanti, āpattiyā appaṭikamme ukkhittakāpi
paṭijānanti, pāpikāya diṭṭhiyā appaṭinissagge ukkhittakāpi paṭijānanti,
paṇḍakāpi paṭijānanti, theyyasaṃvāsakāpi paṭijānanti, titthiyapakkantakāpi
paṭijānanti, tiracchānagatāpi paṭijānanti, mātughātakāpi paṭijānanti,
pitughātakāpi paṭijānanti, arahantaghātakāpi paṭijānanti, bhikkhunidūsakāpi
paṭijānanti, saṇghabhedakāpi paṭijānanti, lohituppādakāpi paṭijānanti,
ubhatobyañjanakāpi paṭijānanti. bhagavato etamatthaṃ ārocesuṃ.</p>

<p>
<span class="parno">165</span>
<a class="ms" id="p_3v_1722"></a>
<a class="msdiv" id="msdiv374"></a>
"idha pana, bhikkhave, vassaṃvuṭṭho bhikkhu anuppanne cīvare pakkamati, sante
patirūpe gāhake dātabbaṃ.</p>

<p>
<span class="parno">166</span>
<a class="ms" id="p_3v_1723"></a>
idha pana, bhikkhave, vassaṃvuṭṭho bhikkhu anuppanne cīvare vibbhamati, kālaṃ
karoti, sāmaṇero paṭijānāti, sikkhaṃ paccakkhātako paṭijānāti, antimavatthuṃ
ajjhāpannako paṭijānāti, saṇgho sāmī.</p>

<p>
<span class="parno">167</span>
<a class="ms" id="p_3v_1724"></a>
idha pana, bhikkhave, vassaṃvuṭṭho bhikkhu anuppanne cīvare ummattako
paṭijānāti, khittacitto paṭijānāti, vedanāṭṭo paṭijānāti, āpattiyā adassane
ukkhittako paṭijānāti, āpattiyā appaṭikamme ukkhittako paṭijānāti, pāpikāya
diṭṭhiyā appaṭinissagge ukkhittako paṭijānāti, sante patirūpe gāhake dātabbaṃ.</p>
<hr>

<p>
<span class="parno">168</span>
<a class="ms" id="p_3v_1725"></a>
idha pana, bhikkhave, vassaṃvuṭṭho bhikkhu anuppanne cīvare paṇḍako paṭijānāti,
theyyasaṃvāsako paṭijānāti, titthiyapakkantako paṭijānāti, tiracchānagato
paṭijānāti, mātughātako paṭijānāti, pitughātako paṭijānāti, arahantaghātako
paṭijānāti, bhikkhunidūsako paṭijānāti, saṇghabhedako paṭijānāti, lohituppādako
paṭijānāti, ubhatobyañjanako paṭijānāti, saṇgho sāmī.</p>
<hr>

<p>
<span class="parno">169</span>
<a class="ms" id="p_3v_1726"></a>
<a class="msdiv" id="msdiv375"></a>
idha pana, bhikkhave, vassaṃvuṭṭho bhikkhu uppanne cīvare abhājite pakkamati,
sante patirūpe gāhake dātabbaṃ.</p>

<p>
<span class="parno">170</span>
<a class="ms" id="p_3v_1727"></a>
idha pana, bhikkhave, vassaṃvuṭṭho bhikkhu uppanne cīvare abhājite vibbhamati,
kālaṃ karoti, sāmaṇero paṭijānāti, sikkhaṃ paccakkhātako paṭijānāti,
antimavatthuṃ ajjhāpannako paṭijānāti, saṇgho sāmī.</p>

<p>
<span class="parno">171</span>
<a class="ms" id="p_3v_1728"></a>
idha pana, bhikkhave, vassaṃvuṭṭho bhikkhu uppanne cīvare abhājite ummattako
paṭijānāti. khittacitto paṭijānāti, vedanāṭṭo paṭijānāti, āpattiyā adassane
ukkhittako paṭijānāti, āpattiyā appaṭikamme ukkhittako paṭijānāti, pāpikāya
diṭṭhiyā appaṭinissagge ukkhittako paṭijānāti, sante patirūpe gāhake dātabbaṃ.</p>
<hr>

<p>
<span class="parno">172</span>
<a class="ms" id="p_3v_1729"></a>
idha pana, bhikkhave, vassaṃvuṭṭho bhikkhu uppanne cīvare abhājite paṇḍako
paṭijānāti, theyyasaṃvāsako paṭijānāti, titthiyapakkantako paṭijānāti,
tiracchānagato paṭijānāti, mātughātako paṭijānāti, pitughātako paṭijānāti,
arahantaghātako paṭijānāti, bhikkhunidūsako paṭijānāti, saṇghabhedako
paṭijānāti, lohituppādako paṭijānāti, ubhatobyañjanako paṭijānāti, saṇgho sāmī.</p>
<h3>29 saṇghebhinnecīvaruppādakathā</h3>

<p>
<span class="parno">173</span>
<a class="ms" id="p_3v_1730"></a>
<a class="msdiv" id="msdiv376"></a>
idha pana, bhikkhave, vassaṃvuṭṭhānaṃ bhikkhūnaṃ anuppanne cīvare saṇgho
bhijjati. tattha manussā ekasmiṃ pakkhe udakaṃ denti, ekasmiṃ pakkhe cīvaraṃ
denti—  saṇghassa demāti. saṇghassevetaṃ.</p>

<p>
<span class="parno">174</span>
<a class="ms" id="p_3v_1731"></a>
idha pana, bhikkhave, vassaṃvuṭṭhānaṃ bhikkhūnaṃ anuppanne cīvare saṇgho
bhijjati. tattha manussā ekasmiṃ pakkhe udakaṃ denti, tasmiṃyeva pakkhe cīvaraṃ
denti—  saṇghassa demāti. saṇghassevetaṃ.</p>

<p>
<span class="parno">175</span>
<a class="ms" id="p_3v_1732"></a>
idha pana, bhikkhave, vassaṃvuṭṭhānaṃ bhikkhūnaṃ anuppanne cīvare saṇgho
bhijjati. tattha manussā ekasmiṃ pakkhe udakaṃ denti, ekasmiṃ pakkhe cīvaraṃ
denti—  pakkhassa demāti. pakkhassevetaṃ.</p>

<p>
<span class="parno">176</span>
<a class="ms" id="p_3v_1733"></a>
idha pana, bhikkhave, vassaṃvuṭṭhānaṃ bhikkhūnaṃ anuppanne cīvare saṇgho
bhijjati. tattha manussā ekasmiṃ pakkhe udakaṃ denti, tasmiṃyeva pakkhe cīvaraṃ
denti—  pakkhassa demāti. pakkhassevetaṃ.</p>

<p>
<span class="parno">177</span>
<a class="ms" id="p_3v_1734"></a>
idha pana, bhikkhave, vassaṃvuṭṭhānaṃ bhikkhūnaṃ uppanne cīvare abhājite saṇgho
bhijjati. sabbesaṃ samakaṃ bhājetabban"ti.</p>
<h3>30 duggahitasuggahitādikathā</h3>

<p>
<span class="parno">178</span>
<a class="ms" id="p_3v_1735"></a>
<a class="msdiv" id="msdiv377"></a>
tena kho pana samayena āyasmā revato aññatarassa bhikkhuno hatthe āyasmato
sāriputtassa cīvaraṃ pāhesi—  "imaṃ cīvaraṃ therassa dehī"ti. atha kho so
bhikkhu antarāmagge āyasmato revatassa vissāsā taṃ cīvaraṃ aggahesi. atha kho
āyasmā revato āyasmatā sāriputtena samāgantvā pucchi—  "ahaṃ, bhante, therassa
cīvaraṃ pāhesiṃ. sampattaṃ taṃ cīvaran"ti? "nāhaṃ taṃ, āvuso, cīvaraṃ
passāmī"ti. atha kho āyasmā revato taṃ bhikkhuṃ etadavoca—  "ahaṃ, āvuso,
āyasmato hatthe therassa cīvaraṃ pāhesiṃ. kahaṃ taṃ cīvaran"ti? "ahaṃ, bhante,
āyasmato vissāsā taṃ cīvaraṃ aggahesin"ti. bhagavato etamatthaṃ ārocesuṃ.</p>

<p>
<span class="parno">179</span>
<a class="ms" id="p_3v_1736"></a>
<a class="msdiv" id="msdiv378"></a>
"idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dehī’ti. so antarāmagge yo pahiṇati tassa vissāsā
gaṇhāti. suggahitaṃ. yassa pahiyyati tassa vissāsā gaṇhāti. duggahitaṃ.</p>

<p>
<span class="parno">180</span>
<a class="ms" id="p_3v_1737"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dehī’ti. so antarāmagge yassa pahiyyati tassa vissāsā
gaṇhāti. duggahitaṃ. yo pahiṇati tassa vissāsā gaṇhāti. suggahitaṃ.</p>

<p>
<span class="parno">181</span>
<a class="ms" id="p_3v_1738"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dehī’ti. so antarāmagge suṇāti—  ‘yo pahiṇati so
kālankato’ti. tassa matakacīvaraṃ adhiṭṭhāti. svādhiṭṭhitaṃ. yassa pahiyyati
tassa vissāsā gaṇhāti. duggahitaṃ.</p>

<p>
<span class="parno">182</span>
<a class="ms" id="p_3v_1739"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dehī’ti. so antarāmagge suṇāti—  ‘yassa pahiyyati so
kālankato’ti. tassa matakacīvaraṃ adhiṭṭhāti. dvādhiṭṭhitaṃ. yo pahiṇati tassa
vissāsā gaṇhāti. suggahitaṃ.</p>

<p>
<span class="parno">183</span>
<a class="ms" id="p_3v_1740"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dehī’ti. so antarāmagge suṇāti—  ‘ubho kālankatā’ti. yo
pahiṇati tassa matakacīvaraṃ adhiṭṭhāti. svādhiṭṭhitaṃ. yassa pahiyyati tassa
matakacīvaraṃ adhiṭṭhāti. dvādhiṭṭhitaṃ.</p>

<p>
<span class="parno">184</span>
<a class="ms" id="p_3v_1741"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dammī’ti. so antarāmagge yo pahiṇati tassa vissāsā
gaṇhāti. duggahitaṃ. yassa pahiyyati tassa vissāsā gaṇhāti. suggahitaṃ.</p>

<p>
<span class="parno">185</span>
<a class="ms" id="p_3v_1742"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dammī’ti. so antarāmagge yassa pahiyyati tassa vissāsā
gaṇhāti. suggahitaṃ. yo pahiṇati tassa vissāsā gaṇhāti. duggahitaṃ.</p>

<p>
<span class="parno">186</span>
<a class="ms" id="p_3v_1743"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dammī’ti. so antarāmagge suṇāti—  ‘yo pahiṇati so
kālankato’ti. tassa matakacīvaraṃ adhiṭṭhāti. dvādhiṭṭhitaṃ. yassa pahiyyati
tassa vissāsā gaṇhāti. suggahitaṃ.</p>

<p>
<span class="parno">187</span>
<a class="ms" id="p_3v_1744"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dammī’ti. so antarāmagge suṇāti—  ‘yassa pahiyyati so
kālankato’ti. tassa matakacīvaraṃ adhiṭṭhāti. svādhiṭṭhitaṃ. yo pahiṇati tassa
vissāsā gaṇhāti. duggahitaṃ.</p>

<p>
<span class="parno">188</span>
<a class="ms" id="p_3v_1745"></a>
idha pana, bhikkhave, bhikkhu bhikkhussa hatthe cīvaraṃ pahiṇati—  ‘imaṃ
cīvaraṃ itthannāmassa dammī’ti. so antarāmagge suṇāti ‘ubho kālankatā’ti. yo
pahiṇati tassa matakacīvaraṃ adhiṭṭhāti. dvādhiṭṭhitaṃ. yassa pahiyyati tassa
matakacīvaraṃ adhiṭṭhāti. svādhiṭṭhitaṃ.</p>
<h3>31 aṭṭhacīvaramātikā</h3>

<p>
<span class="parno">189</span>
<a class="ms" id="p_3v_1746"></a>
<a class="msdiv" id="msdiv379"></a>
aṭṭhimā, bhikkhave, mātikā cīvarassa uppādāya—  sīmāya deti, katikāya deti,
bhikkhāpaññattiyā deti, saṇghassa deti, ubhatosaṇghassa deti,
vassaṃvuṭṭhasaṇghassa deti, ādissa deti, puggalassa deti.</p>

<p>
<span class="parno">190</span>
<a class="ms" id="p_3v_1747"></a>
sīmāya deti—  yāvatikā bhikkhū antosīmagatā tehi bhājetabbaṃ. katikāya deti—
sambahulā āvāsā samānalābhā honti ekasmiṃ āvāse dinne sabbattha dinnaṃ hoti.
bhikkhāpaññattiyā deti, yattha saṇghassa dhuvakārā kariyyanti, tattha deti.
saṇghassa deti, sammukhībhūtena saṇghena bhājetabbaṃ. ubhatosaṇghassa deti,
bahukāpi bhikkhū honti, ekā bhikkhunī hoti, upaḍḍhaṃ dātabbaṃ, bahukāpi
bhikkhuniyo honti, eko bhikkhu hoti, upaḍḍhaṃ dātabbaṃ. vassaṃvuṭṭhasaṇghassa
deti, yāvatikā bhikkhū tasmiṃ āvāse vassaṃvuṭṭhā, tehi bhājetabbaṃ. ādissa
deti, yāguyā vā bhatte vā khādanīye vā cīvare vā senāsane vā bhesajje vā.
puggalassa deti—  ‘imaṃ cīvaraṃ itthannāmassa dammī’"ti.</p>
<p class="endsutta">
<span class="parno">191</span>
<a class="ms" id="p_3v_1748"></a>
cīvarakkhandhako aṭṭhamo.</p>
<p class="endsection summary">
<span class="parno">192</span>
<a class="ms" id="p_3v_1749"></a>
tassuddānaṃ</p>
<hr>
<blockquote>

<p>
<span class="parno">193</span>
<a class="ms" id="p_3v_1750"></a>
rājagahako negamo,<br>
disvā vesāliyaṃ gaṇiṃ;<br>
puna rājagahaṃ gantvā,<br>
rañño taṃ paṭivedayi.</p>

<p>
<span class="parno">194</span>
<a class="ms" id="p_3v_1751"></a>
putto sālavatikāya,<br>
abhayassa hi atrajo;<br>
jīvatīti kumārena,<br>
sankhāto jīvako iti.</p>

<p>
<span class="parno">195</span>
<a class="ms" id="p_3v_1752"></a>
so hi takkasīlaṃ gantvā,<br>
uggahetvā mahābhiso;<br>
sattavassikaābādhaṃ,<br>
natthukammena nāsayi.</p>

<p>
<span class="parno">196</span>
<a class="ms" id="p_3v_1753"></a>
rañño bhagandalābādhaṃ,<br>
ālepena apākaḍḍhi;<br>
mamañca itthāgārañca,<br>
buddhasaṇghaṃ cupaṭṭhahi.</p>

</blockquote>
<hr>
<blockquote>

<p>
<span class="parno">197</span>
<a class="ms" id="p_3v_1754"></a>
rājagahako ca seṭṭhi,<br>
antagaṇṭhi tikicchitaṃ;<br>
pajjotassa mahārogaṃ,<br>
ghatapānena nāsayi.</p>

<p>
<span class="parno">198</span>
<a class="ms" id="p_3v_1755"></a>
adhikārañca siveyyaṃ,<br>
abhisannaṃ sinehati;<br>
tīhi uppalahatthehi,<br>
samattiṃsavirecanaṃ.</p>

<p>
<span class="parno">199</span>
<a class="ms" id="p_3v_1756"></a>
pakatattaṃ varaṃ yāci,<br>
siveyyañca paṭiggahi;<br>
cīvarañca gihidānaṃ,<br>
anuññāsi tathāgato.</p>

<p>
<span class="parno">200</span>
<a class="ms" id="p_3v_1757"></a>
rājagahe janapade,<br>
bahuṃ uppajji cīvaraṃ;<br>
pāvāro kosiyañceva,<br>
kojavo aḍḍhakāsikaṃ.</p>
</blockquote>
<hr>
<blockquote>

<p>
<span class="parno">201</span>
<a class="ms" id="p_3v_1758"></a>
uccāvacā ca santuṭṭhi,<br>
nāgamesāgamesuṃ ca;<br>
paṭhamaṃ pacchā sadisā,<br>
katikā ca paṭiharuṃ.</p>

<p>
<span class="parno">202</span>
<a class="ms" id="p_3v_1759"></a>
bhaṇḍāgāraṃ aguttañca,<br>
vuṭṭhāpenti tatheva ca;<br>
ussannaṃ kolāhalañca,<br>
kathaṃ bhāje kathaṃ dade.</p>

<p>
<span class="parno">203</span>
<a class="ms" id="p_3v_1760"></a>
sakātirekabhāgena,<br>
paṭivīso kathaṃ dade;<br>
chakaṇena sītudakā,<br>
uttaritu na jānare.</p>

<p>
<span class="parno">204</span>
<a class="ms" id="p_3v_1761"></a>
oropentā bhājanañca,<br>
pātiyā ca chamāya ca;<br>
upacikā majjhe jīranti,<br>
ekato patthinnena ca.</p>

</blockquote>
<hr>
<blockquote>

<p>
<span class="parno">205</span>
<a class="ms" id="p_3v_1762"></a>
pharusācchinnacchibandhā,<br>
addasāsi ubbhaṇḍite;<br>
vīmaṃsitvā sakyamuni,<br>
anuññāsi ticīvaraṃ.</p>

<p>
<span class="parno">206</span>
<a class="ms" id="p_3v_1763"></a>
aññena atirekena,<br>
uppajji chiddameva ca;<br>
cātuddīpo varaṃ yāci,<br>
dātuṃ vassikasāṭikaṃ.</p>

<p>
<span class="parno">207</span>
<a class="ms" id="p_3v_1764"></a>
āgantugamigilānaṃ,<br>
upaṭṭhākañca bhesajjaṃ;<br>
dhuvaṃ udakasāṭiñca,<br>
paṇītaṃ atikhuddakaṃ.</p>

<p>
<span class="parno">208</span>
<a class="ms" id="p_3v_1765"></a>
thullakacchumukhaṃ khomaṃ,<br>
paripuṇṇaṃ adhiṭṭhānaṃ;<br>
pacchimaṃ kato garuko,<br>
vikaṇṇo suttamokiri.</p>

</blockquote>
<hr>
<blockquote>

<p>
<span class="parno">209</span>
<a class="ms" id="p_3v_1766"></a>
lujjanti nappahonti,<br>
ca anvādhikaṃ bahūni ca;<br>
andhavane assatiyā,<br>
eko vassaṃ utumhi ca.</p>

<p>
<span class="parno">210</span>
<a class="ms" id="p_3v_1767"></a>
dve bhātukā rājagahe,<br>
upanando puna dvisu;<br>
kucchivikāro gilāno,<br>
ubho ceva gilānakā.</p>

<p>
<span class="parno">211</span>
<a class="ms" id="p_3v_1768"></a>
naggā kusā vākacīraṃ,<br>
phalako kesakambalaṃ;<br>
vāḷaulūkapakkhañca,<br>
ajinaṃ akkanāḷakaṃ.</p>

<p>
<span class="parno">212</span>
<a class="ms" id="p_3v_1769"></a>
potthakaṃ nīlapītañca,<br>
lohitaṃ mañjiṭṭhena ca;<br>
kaṇhā mahāranganāma,<br>
acchinnadasikā tathā.</p>

</blockquote>
<hr>
<blockquote>

<p>
<span class="parno">213</span>
<a class="ms" id="p_3v_1770"></a>
dīghapupphaphaṇadasā,<br>
kañcutirīṭaveṭhanaṃ;<br>
anuppanne pakkamati,<br>
saṇgho bhijjati tāvade.</p>

<p>
<span class="parno">214</span>
<a class="ms" id="p_3v_1771"></a>
pakkhe dadanti saṇghassa,<br>
āyasmā revato pahi;<br>
vissāsagāhādhiṭṭhāti,<br>
aṭṭha cīvaramātikāti.</p>
</blockquote>
<p class="endsutta">
<span class="parno">215</span>
<a class="ms" id="p_3v_1772"></a>
imamhi khandhake vatthū channavuti.</p>
<p class="endsection">
<span class="parno">216</span>
<a class="ms" id="p_3v_1773"></a>
cīvarakkhandhako niṭṭhito.</p>
</div><!--End Pali-->
</section>

<div id="nextprev"><a id="previous-sutta" href="../vi/kd7.html"></a><a id="next-sutta" href="../vi/kd9.html"></a></div>

</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 8 - Robe Cloth
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
