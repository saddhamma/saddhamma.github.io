<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 20</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>

<h2>Khandaka 20 <span class="minor">(Culavagga 10)</span> - bhikkhunis</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_4v_1964"></a>
<a class="msdiv" id="msdiv402"></a>
tena samayena buddho bhagavā sakkesu viharati kapilavatthusmiṃ nigrodhārāme.
atha kho mahāpajāpati gotamī yena bhagavā tenupasankami, upasankamitvā
bhagavantaṃ abhivādetvā ekamantaṃ aṭṭhāsi. ekamantaṃ ṭhitā kho mahāpajāpati
gotamī bhagavantaṃ etadavoca—  "sādhu, bhante, labheyya mātugāmo
tathāgatappavedite dhammavinaye agārasmā anagāriyaṃ pabbajjan"ti. "alaṃ,
gotami, mā te rucci mātugāmassa tathāgatappavedite dhammavinaye agārasmā
anagāriyaṃ pabbajjā"ti.</p>

<p>
<span class="parno">2</span>
<a class="ms" id="p_4v_1965"></a>
dutiyampi kho … pe …   tatiyampi kho mahāpajāpati gotamī bhagavantaṃ etadavoca—
"sādhu, bhante, labheyya mātugāmo tathāgatappavedite dhammavinaye agārasmā
anagāriyaṃ pabbajjan"ti. "alaṃ, gotami, mā te rucci mātugāmassa
tathāgatappavedite dhammavinaye agārasmā anagāriyaṃ pabbajjā"ti. atha kho
mahāpajāpati gotamī—  "na bhagavā anujānāti mātugāmassa tathāgatappavedite
dhammavinaye agārasmā anagāriyaṃ pabbajjan"ti—  dukkhī dummanā assumukhī
rudamānā bhagavantaṃ abhivādetvā padakkhiṇaṃ katvā pakkāmi.</p>

<p>
<span class="parno">3</span>
<a class="ms" id="p_4v_1966"></a>
atha kho bhagavā kapilavatthusmiṃ yathābhirantaṃ viharitvā yena vesālī tena
cārikaṃ pakkāmi. anupubbena cārikaṃ caramāno yena vesālī tadavasari. tatra
sudaṃ bhagavā vesāliyaṃ viharati mahāvane kūṭāgārasālāyaṃ. atha kho
mahāpajāpati gotamī kese chedāpetvā kāsāyāni vatthāni acchādetvā sambahulāhi
sākiyānīhi saddhiṃ yena vesālī tena pakkāmi. anupubbena yena vesālī mahāvanaṃ
kūṭāgārasālā tenupasankami. atha kho mahāpajāpati gotamī sūnehi pādehi
rajokiṇṇena gattena dukkhī dummanā assumukhī rudamānā bahidvārakoṭṭhake
aṭṭhāsi. addasā kho āyasmā ānando mahāpajāpatiṃ gotamiṃ sūnehi pādehi
rajokiṇṇena gattena dukkhiṃ dummanaṃ assumukhiṃ rudamānaṃ bahidvārakoṭṭhake
ṭhitaṃ. disvāna mahāpajāpatiṃ gotamiṃ etadavoca—  "kissa tvaṃ, gotami, sūnehi
pādehi rajokiṇṇena gattena dukkhī dummanā assumukhī rudamānā bahidvārakoṭṭhake
ṭhitā"ti? "tathā hi pana, bhante ānanda, na bhagavā anujānāti mātugāmassa
tathāgatappavedite dhammavinaye agārasmā anagāriyaṃ pabbajjan"ti. "tena hi
tvaṃ, gotami, muhuttaṃ idheva tāva hohi, yāvāhaṃ bhagavantaṃ yācāmi mātugāmassa
tathāgatappavedite dhammavinaye agārasmā anagāriyaṃ pabbajjan"ti.</p>

<p>
<span class="parno">4</span>
<a class="ms" id="p_4v_1967"></a>
atha kho āyasmā ānando yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā ānando bhagavantaṃ
etadavoca—  "esā, bhante, mahāpajāpati gotamī sūnehi pādehi rajokiṇṇena gattena
dukkhī dummanā assumukhī rudamānā bahidvārakoṭṭhake ṭhitā—  ‘na bhagavā
anujānāti mātugāmassa tathāgatappavedite dhammavinaye agārasmā anagāriyaṃ
pabbajjan’ti. sādhu, bhante, labheyya mātugāmo tathāgatappavedite dhammavinaye
agārasmā anagāriyaṃ pabbajjan"ti. "alaṃ, ānanda, mā te rucci mātugāmassa
tathāgatappavedite dhammavinaye agārasmā anagāriyaṃ pabbajjā"ti. dutiyampi
kho … pe …   tatiyampi kho āyasmā ānando bhagavantaṃ etadavoca—  "sādhu, bhante,
labheyya mātugāmo tathāgatappavedite dhammavinaye agārasmā anagāriyaṃ
pabbajjan"ti. "alaṃ, ānanda, mā te rucci mātugāmassa tathāgatappavedite
dhammavinaye agārasmā anagāriyaṃ pabbajjā"ti.</p>

<p>
<span class="parno">5</span>
<a class="ms" id="p_4v_1968"></a>
atha kho āyasmā ānando—  "na bhagavā anujānāti mātugāmassa tathāgatappavedite
dhammavinaye agārasmā anagāriyaṃ pabbajjaṃ; yannūnāhaṃ aññenapi pariyāyena
bhagavantaṃ yāceyyaṃ mātugāmassa tathāgatappavedite dhammavinaye agārasmā
anagāriyaṃ pabbajjan"ti. atha kho āyasmā ānando bhagavantaṃ etadavoca—  "bhabbo
nu kho, bhante, mātugāmo tathāgatappavedite dhammavinaye agārasmā anagāriyaṃ
pabbajitvā sotāpattiphalaṃ vā sakadāgāmiphalaṃ vā anāgāmiphalaṃ vā
arahattaphalaṃ vā sacchikātun"ti? "bhabbo, ānanda, mātugāmo tathāgatappavedite
dhammavinaye agārasmā anagāriyaṃ pabbajitvā sotāpattiphalampi
sakadāgāmiphalampi anāgāmiphalampi arahattaphalampi sacchikātun"ti. "sace,
bhante, bhabbo mātugāmo tathāgatappavedite dhammavinaye agārasmā anagāriyaṃ
pabbajitvā sotāpattiphalampi sakadāgāmiphalampi anāgāmiphalampi
arahattaphalampi sacchikātuṃ; bahūpakārā, bhante, mahāpajāpati gotamī bhagavato
mātucchā āpādikā, posikā, khīrassa dāyikā, bhagavantaṃ janettiyā kālankatāya
thaññaṃ pāyesi; sādhu, bhante, labheyya mātugāmo tathāgatappavedite
dhammavinaye agārasmā anagāriyaṃ pabbajjan"ti.</p>
<h3>2 aṭṭhagarudhamma</h3>

<p>
<span class="parno">6</span>
<a class="ms" id="p_4v_1969"></a>
<a class="msdiv" id="msdiv403"></a>
"sace, ānanda, mahāpajāpati gotamī aṭṭha garudhamme paṭiggaṇhāti, sāvassā. hotu
upasampadā.</p>

<p>
<span class="parno">7</span>
<a class="ms" id="p_4v_1970"></a>
vassasatūpasampannāya bhikkhuniyā tadahupasampannassa bhikkhuno abhivādanaṃ
paccuṭṭhānaṃ añjalikammaṃ sāmīcikammaṃ kātabbaṃ. ayampi dhammo sakkatvā
garukatvā mānetvā pūjetvā yāvajīvaṃ anatikkamanīyo. (1)</p>

<p>
<span class="parno">8</span>
<a class="ms" id="p_4v_1971"></a>
na bhikkhuniyā abhikkhuke āvāse vassaṃ vasitabbaṃ. ayampi dhammo sakkatvā
garukatvā mānetvā pūjetvā yāvajīvaṃ anatikkamanīyo. (2)</p>

<p>
<span class="parno">9</span>
<a class="ms" id="p_4v_1972"></a>
anvaddhamāsaṃ bhikkhuniyā bhikkhusaṇghato dve dhammā paccāsīsitabbā—
uposathapucchakañca, ovādūpasankamanañca. ayampi dhammo sakkatvā garukatvā
mānetvā pūjetvā yāvajīvaṃ anatikkamanīyo. (3)</p>

<p>
<span class="parno">10</span>
<a class="ms" id="p_4v_1973"></a>
vassaṃvuṭṭhāya bhikkhuniyā ubhatosaṇghe tīhi ṭhānehi pavāretabbaṃ—  diṭṭhena
vā, sutena vā, parisankāya vā. ayampi dhammo sakkatvā garukatvā mānetvā pūjetvā
yāvajīvaṃ anatikkamanīyo. (4)</p>

<p>
<span class="parno">11</span>
<a class="ms" id="p_4v_1974"></a>
garudhammaṃ ajjhāpannāya bhikkhuniyā ubhatosaṇghe pakkhamānattaṃ caritabbaṃ.
ayampi dhammo sakkatvā garukatvā mānetvā pūjetvā yāvajīvaṃ anatikkamanīyo. (5)</p>

<p>
<span class="parno">12</span>
<a class="ms" id="p_4v_1975"></a>
dve vassāni chasu dhammesu sikkhitasikkhāya sikkhamānāya ubhatosaṇghe
upasampadā pariyesitabbā. ayampi dhammo sakkatvā garukatvā mānetvā pūjetvā
yāvajīvaṃ anatikkamanīyo. (6)</p>

<p>
<span class="parno">13</span>
<a class="ms" id="p_4v_1976"></a>
na bhikkhuniyā kenaci pariyāyena bhikkhu akkositabbo paribhāsitabbo. ayampi
dhammo sakkatvā garukatvā mānetvā pūjetvā yāvajīvaṃ anatikkamanīyo. (7)</p>
<hr>

<p>
<span class="parno">14</span>
<a class="ms" id="p_4v_1977"></a>
ajjatagge ovaṭo bhikkhunīnaṃ bhikkhūsu vacanapatho, anovaṭo bhikkhūnaṃ
bhikkhunīsu vacanapatho. ayampi dhammo sakkatvā garukatvā mānetvā pūjetvā
yāvajīvaṃ anatikkamanīyo. (8)</p>

<p>
<span class="parno">15</span>
<a class="ms" id="p_4v_1978"></a>
sace, ānanda, mahāpajāpati gotamī ime aṭṭha garudhamme paṭiggaṇhāti, sāvassā
hotu upasampadā"ti.</p>
<hr>

<p>
<span class="parno">16</span>
<a class="ms" id="p_4v_1979"></a>
atha kho āyasmā ānando bhagavato santike aṭṭha garudhamme uggahetvā yena
mahāpajāpati gotamī tenupasankami, upasankamitvā mahāpajāpatiṃ gotamiṃ
etadavoca—  "sace kho tvaṃ, gotami, aṭṭha garudhamme paṭiggaṇheyyāsi, sāva te
bhavissati upasampadā.</p>

<p>
<span class="parno">17</span>
<a class="ms" id="p_4v_1980"></a>
vassasatūpasampannāya bhikkhuniyā tadahupasampannassa bhikkhuno abhivādanaṃ
paccuṭṭhānaṃ añjalikammaṃ sāmīcikammaṃ kātabbaṃ. ayampi dhammo sakkatvā
garukatvā mānetvā pūjetvā yāvajīvaṃ anatikkamanīyo.</p>

<p>
<span class="parno">18</span>
<a class="ms" id="p_4v_1981"></a>
na bhikkhuniyā abhikkhuke āvāse vassaṃ vasitabbaṃ. ayampi dhammo sakkatvā
garukatvā mānetvā pūjetvā yāvajīvaṃ anatikkamanīyo.</p>

<p>
<span class="parno">19</span>
<a class="ms" id="p_4v_1982"></a>
anvaddhamāsaṃ bhikkhuniyā bhikkhusaṇghato dve dhammā paccāsīsitabbā—
uposathapucchakañca, ovādūpasankamanañca. ayampi dhammo sakkatvā garukatvā
mānetvā pūjetvā yāvajīvaṃ anatikkamanīyo.</p>

<p>
<span class="parno">20</span>
<a class="ms" id="p_4v_1983"></a>
vassaṃvuṭṭhāya bhikkhuniyā ubhatosaṇghe tīhi ṭhānehi pavāretabbaṃ—  diṭṭhena
vā, sutena vā, parisankāya vā. ayampi dhammo sakkatvā garukatvā mānetvā pūjetvā
yāvajīvaṃ anatikkamanīyo.</p>

<p>
<span class="parno">21</span>
<a class="ms" id="p_4v_1984"></a>
garudhammaṃ ajjhāpannāya bhikkhuniyā ubhatosaṇghe pakkhamānattaṃ caritabbaṃ.
ayampi dhammo sakkatvā garukatvā mānetvā pūjetvā yāvajīvaṃ anatikkamanīyo.</p>

<p>
<span class="parno">22</span>
<a class="ms" id="p_4v_1985"></a>
dve vassāni chasu dhammesu sikkhitasikkhāya sikkhamānāya ubhatosaṇghe
upasampadā pariyesitabbā. ayampi dhammo sakkatvā garukatvā mānetvā pūjetvā
yāvajīvaṃ anatikkamanīyo.</p>

<p>
<span class="parno">23</span>
<a class="ms" id="p_4v_1986"></a>
na bhikkhuniyā kenaci pariyāyena bhikkhu akkositabbo paribhāsitabbo. ayampi
dhammo sakkatvā garukatvā mānetvā pūjetvā yāvajīvaṃ anatikkamanīyo.</p>

<p>
<span class="parno">24</span>
<a class="ms" id="p_4v_1987"></a>
ajjatagge ovaṭo bhikkhunīnaṃ bhikkhūsu vacanapatho, anovaṭo bhikkhūnaṃ
bhikkhunīsu vacanapatho. ayampi dhammo sakkatvā garukatvā mānetvā pūjetvā
yāvajīvaṃ anatikkamanīyo.</p>
<hr>

<p>
<span class="parno">25</span>
<a class="ms" id="p_4v_1988"></a>
sace kho tvaṃ, gotami, ime aṭṭha garudhamme paṭiggaṇheyyāsi, sāva te bhavissati
upasampadā"ti.</p>

<p>
<span class="parno">26</span>
<a class="ms" id="p_4v_1989"></a>
"seyyathāpi, bhante ānanda, itthī vā puriso vā daharo, yuvā, maṇḍanakajātiko
sīsaṃnahāto uppalamālaṃ vā vassikamālaṃ vā atimuttakamālaṃ vā labhitvā ubhohi
hatthehi paṭiggahetvā uttamange sirasmiṃ patiṭṭhāpeyya; evameva kho ahaṃ,
bhante, ānanda ime aṭṭha garudhamme paṭiggaṇhāmi yāvajīvaṃ anatikkamanīye"ti.</p>

<p>
<span class="parno">27</span>
<a class="ms" id="p_4v_1990"></a>
atha kho āyasmā ānando yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā ānando bhagavantaṃ
etadavoca—  "paṭiggahitā, bhante, mahāpajāpatiyā gotamiyā aṭṭha garudhammā,
upasampannā bhagavato mātucchā"ti.</p>

<p>
<span class="parno">28</span>
<a class="ms" id="p_4v_1991"></a>
"sace, ānanda, nālabhissa mātugāmo tathāgatappavedite dhammavinaye agārasmā
anagāriyaṃ pabbajjaṃ, ciraṭṭhitikaṃ, ānanda, brahmacariyaṃ abhavissa,
vassasahassaṃ saddhammo tiṭṭheyya. yato ca kho, ānanda, mātugāmo
tathāgatappavedite dhammavinaye agārasmā anagāriyaṃ pabbajito, na dāni, ānanda,
brahmacariyaṃ ciraṭṭhitikaṃ bhavissati. pañceva dāni, ānanda, vassasatāni
saddhammo ṭhassati.</p>
<hr>

<p>
<span class="parno">29</span>
<a class="ms" id="p_4v_1992"></a>
seyyathāpi, ānanda, yāni kānici kulāni bahutthikāni appapurisakāni, tāni
suppadhaṃsiyāni honti corehi kumbhathenakehi; evameva kho, ānanda, yasmiṃ
dhammavinaye labhati mātugāmo agārasmā anagāriyaṃ pabbajjaṃ, na taṃ
brahmacariyaṃ ciraṭṭhitikaṃ hoti.</p>

<p>
<span class="parno">30</span>
<a class="ms" id="p_4v_1993"></a>
seyyathāpi, ānanda, sampanne sālikkhette setaṭṭikā nāma rogajāti nipatati, evaṃ
taṃ sālikkhettaṃ na ciraṭṭhitikaṃ hoti; evameva kho, ānanda, yasmiṃ
dhammavinaye labhati mātugāmo agārasmā anagāriyaṃ pabbajjaṃ, na taṃ
brahmacariyaṃ ciraṭṭhitikaṃ hoti.</p>

<p>
<span class="parno">31</span>
<a class="ms" id="p_4v_1994"></a>
seyyathāpi, ānanda, sampanne ucchukkhette mañjiṭṭhikā nāma rogajāti nipatati,
evaṃ taṃ ucchukkhettaṃ na ciraṭṭhitikaṃ hoti; evameva kho, ānanda, yasmiṃ
dhammavinaye labhati mātugāmo agārasmā anagāriyaṃ pabbajjaṃ, na taṃ
brahmacariyaṃ ciraṭṭhitikaṃ hoti.</p>

<p>
<span class="parno">32</span>
<a class="ms" id="p_4v_1995"></a>
seyyathāpi, ānanda, puriso mahato taḷākassa paṭikacceva āḷiṃ bandheyya yāvadeva
udakassa anatikkamanāya; evameva kho, ānanda, mayā paṭikacceva bhikkhunīnaṃ
aṭṭha garudhammā paññattā yāvajīvaṃ anatikkamanīyā"ti.</p>
<hr>
<p class="endsutta">
<span class="parno">33</span>
<a class="ms" id="p_4v_1996"></a>
bhikkhunīnaṃ aṭṭha garudhammā niṭṭhitā.</p>
<h3>3 bhikkhunīupasampadānujānana</h3>

<p>
<span class="parno">34</span>
<a class="ms" id="p_4v_1997"></a>
<a class="msdiv" id="msdiv404"></a>
atha kho mahāpajāpati gotamī yena bhagavā tenupasankami, upasankamitvā
bhagavantaṃ abhivādetvā ekamantaṃ aṭṭhāsi. ekamantaṃ ṭhitā kho mahāpajāpati
gotamī bhagavantaṃ etadavoca—  "kathāhaṃ, bhante, imāsu sākiyānīsu
paṭipajjāmī"ti? atha kho bhagavā mahāpajāpatiṃ gotamiṃ dhammiyā kathāya
sandassesi samādapesi samuttejesi sampahaṃsesi. atha kho mahāpajāpati gotamī
bhagavatā dhammiyā kathāya sandassitā samādapitā samuttejitā sampahaṃsitā
bhagavantaṃ abhivādetvā padakkhiṇaṃ katvā pakkāmi. atha kho bhagavā etasmiṃ
nidāne etasmiṃ pakaraṇe dhammiṃ kathaṃ katvā bhikkhū āmantesi—  "anujānāmi,
bhikkhave, bhikkhūhi bhikkhuniyo upasampādetun"ti.</p>

<p>
<span class="parno">35</span>
<a class="ms" id="p_4v_1998"></a>
atha kho tā bhikkhuniyo mahāpajāpatiṃ gotamiṃ etadavocuṃ—  "ayyā anupasampannā,
mayañcamhā upasampannā; evañhi bhagavatā paññattaṃ bhikkhūhi bhikkhuniyo
upasampādetabbā"ti. atha kho mahāpajāpati gotamī yenāyasmā ānando
tenupasankami, upasankamitvā āyasmantaṃ ānandaṃ abhivādetvā ekamantaṃ aṭṭhāsi.
ekamantaṃ ṭhitā kho mahāpajāpati gotamī āyasmantaṃ ānandaṃ etadavoca—  "imā
maṃ, bhante ānanda, bhikkhuniyo evamāhaṃsu—  ‘ayyā anupasampannā, mayañcamhā
upasampannā; evañhi bhagavatā paññattaṃ bhikkhūhi bhikkhuniyo
upasampādetabbā’"ti.</p>

<p>
<span class="parno">36</span>
<a class="ms" id="p_4v_1999"></a>
atha kho āyasmā ānando yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā ānando bhagavantaṃ
etadavoca—  "mahāpajāpati, bhante, gotamī evamāha—  ‘imā maṃ, bhante ānanda,
bhikkhuniyo evamāhaṃsu—  ayyā anupasampannā, mayañcamhā upasampannā; evañhi
bhagavatā paññattaṃ bhikkhūhi bhikkhuniyo upasampādetabbā’"ti.</p>

<p>
<span class="parno">37</span>
<a class="ms" id="p_4v_2000"></a>
"yadaggena, ānanda, mahāpajāpatiyā gotamiyā aṭṭha garudhammā paṭiggahitā,
tadeva sā upasampannā"ti.</p>
<hr>

<p>
<span class="parno">38</span>
<a class="ms" id="p_4v_2001"></a>
<a class="msdiv" id="msdiv405"></a>
atha kho mahāpajāpati gotamī yenāyasmā ānando tenupasankami, upasankamitvā
āyasmantaṃ ānandaṃ abhivādetvā ekamantaṃ aṭṭhāsi. ekamantaṃ ṭhitā kho
mahāpajāpati gotamī āyasmantaṃ ānandaṃ etadavoca—  "ekāhaṃ, bhante ānanda,
bhagavantaṃ varaṃ yācāmi. sādhu, bhante, bhagavā anujāneyya bhikkhūnañca
bhikkhunīnañca yathāvuḍḍhaṃ abhivādanaṃ paccuṭṭhānaṃ añjalikammaṃ
sāmīcikamman"ti.</p>

<p>
<span class="parno">39</span>
<a class="ms" id="p_4v_2002"></a>
atha kho āyasmā ānando yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā ānando bhagavantaṃ
etadavoca—  "mahāpajāpati, bhante, gotamī evamāha—  ‘ekāhaṃ, bhante ānanda,
bhagavantaṃ varaṃ yācāmi. sādhu, bhante, bhagavā anujāneyya bhikkhūnañca
bhikkhunīnañca yathāvuḍḍhaṃ abhivādanaṃ paccuṭṭhānaṃ añjalikammaṃ
sāmīcikamman’"ti.</p>

<p>
<span class="parno">40</span>
<a class="ms" id="p_4v_2003"></a>
"aṭṭhānametaṃ, ānanda, anavakāso, yaṃ tathāgato anujāneyya mātugāmassa
abhivādanaṃ paccuṭṭhānaṃ añjalikammaṃ sāmīcikammaṃ. imehi nāma, ānanda,
aññatitthiyā durakkhātadhammā mātugāmassa abhivādanaṃ paccuṭṭhānaṃ añjalikammaṃ
sāmīcikammaṃ na karissanti; kimangaṃ pana tathāgato anujānissati mātugāmassa
abhivādanaṃ paccuṭṭhānaṃ añjalikammaṃ sāmīcikamman"ti?</p>
<hr>

<p>
<span class="parno">41</span>
<a class="ms" id="p_4v_2004"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "na, bhikkhave, mātugāmassa abhivādanaṃ paccuṭṭhānaṃ añjalikammaṃ
sāmīcikammaṃ kātabbaṃ. yo kareyya, āpatti dukkaṭassā"ti.</p>

<p>
<span class="parno">42</span>
<a class="ms" id="p_4v_2005"></a>
atha kho mahāpajāpati gotamī yena bhagavā tenupasankami, upasankamitvā
bhagavantaṃ abhivādetvā ekamantaṃ aṭṭhāsi. ekamantaṃ ṭhitā kho mahāpajāpati
gotamī bhagavantaṃ etadavoca—  "yāni tāni, bhante, bhikkhunīnaṃ sikkhāpadāni
bhikkhūhi sādhāraṇāni, kathaṃ mayaṃ, bhante, tesu sikkhāpadesu paṭipajjāmā"ti?
"yāni tāni, gotami, bhikkhunīnaṃ sikkhāpadāni bhikkhūhi sādhāraṇāni, yathā
bhikkhū sikkhanti tathā tesu sikkhāpadesu sikkhathā"ti. "yāni pana tāni,
bhante, bhikkhunīnaṃ sikkhāpadāni bhikkhūhi asādhāraṇāni, kathaṃ mayaṃ, bhante,
tesu sikkhāpadesu paṭipajjāmā"ti? "yāni tāni, gotami, bhikkhunīnaṃ
sikkhāpadāni bhikkhūhi asādhāraṇāni, yathāpaññattesu sikkhāpadesu sikkhathā"ti.</p>

<p>
<span class="parno">43</span>
<a class="ms" id="p_4v_2006"></a>
<a class="msdiv" id="msdiv406"></a>
atha kho mahāpajāpati gotamī yena bhagavā tenupasankami, upasankamitvā
bhagavantaṃ abhivādetvā ekamantaṃ aṭṭhāsi. ekamantaṃ ṭhitā kho mahāpajāpati
gotamī bhagavantaṃ etadavoca—  "sādhu me, bhante, bhagavā saṃkhittena dhammaṃ
desetu, yamahaṃ bhagavato dhammaṃ sutvā ekā vūpakaṭṭhā appamattā ātāpinī
pahitattā vihareyyan"ti. "ye kho tvaṃ, gotami, dhamme jāneyyāsi—  ime dhammā
sarāgāya saṃvattanti no virāgāya, saññogāya saṃvattanti no visaññogāya, ācayāya
saṃvattanti no apacayāya, mahicchatāya saṃvattanti no appicchatāya,
asantuṭṭhiyā saṃvattanti no santuṭṭhiyā, sangaṇikāya saṃvattanti no pavivekāya,
kosajjāya saṃvattanti no vīriyārambhāya, dubbharatāya saṃvattanti no
subharatāya; ekaṃsena, gotami, dhāreyyāsi—  neso dhammo, neso vinayo, netaṃ
satthusāsananti. ye ca kho tvaṃ, gotami, dhamme jāneyyāsi—  ime dhammā virāgāya
saṃvattanti no sarāgāya, visaññogāya saṃvattanti no saññogāya, apacayāya
saṃvattanti no ācayāya, appicchatāya saṃvattanti no mahicchatāya, santuṭṭhiyā
saṃvattanti no asantuṭṭhiyā, pavivekāya saṃvattanti no sangaṇikāya,
vīriyārambhāya saṃvattanti no kosajjāya, subharatāya saṃvattanti no
dubbharatāya; ekaṃsena, gotami, dhāreyyāsi—  eso dhammo, eso vinayo, etaṃ
satthusāsanan"ti.</p>

<p>
<span class="parno">44</span>
<a class="ms" id="p_4v_2007"></a>
<a class="msdiv" id="msdiv407"></a>
tena kho pana samayena bhikkhunīnaṃ pātimokkhaṃ na uddisīyati. bhagavato
etamatthaṃ ārocesuṃ … pe …   "anujānāmi, bhikkhave, bhikkhunīnaṃ pātimokkhaṃ
uddisitun"ti. atha kho bhikkhūnaṃ etadahosi—  "kena nu kho bhikkhunīnaṃ
pātimokkhaṃ uddisitabban"ti? bhagavato etamatthaṃ ārocesuṃ. "anujānāmi,
bhikkhave, bhikkhūhi bhikkhunīnaṃ pātimokkhaṃ uddisitun"ti.</p>

<p>
<span class="parno">45</span>
<a class="ms" id="p_4v_2008"></a>
tena kho pana samayena bhikkhū bhikkhunupassayaṃ upasankamitvā bhikkhunīnaṃ
pātimokkhaṃ uddisanti. manussā ujjhāyanti khiyyanti vipācenti—  "jāyāyo imā
imesaṃ, jāriyo imā imesaṃ, idāni ime imāhi saddhiṃ abhiramissantī"ti. bhagavato
etamatthaṃ ārocesuṃ. "na, bhikkhave, bhikkhūhi bhikkhunīnaṃ pātimokkhaṃ
uddisitabbaṃ. yo uddiseyya, āpatti dukkaṭassa. anujānāmi, bhikkhave,
bhikkhunīhi bhikkhunīnaṃ pātimokkhaṃ uddisitun"ti. bhikkhuniyo na jānanti—
"evaṃ pātimokkhaṃ uddisitabban"ti. bhagavato etamatthaṃ ārocesuṃ. "anujānāmi,
bhikkhave, bhikkhūhi bhikkhunīnaṃ ācikkhituṃ—  ‘evaṃ pātimokkhaṃ
uddiseyyāthā’"ti.</p>

<p>
<span class="parno">46</span>
<a class="ms" id="p_4v_2009"></a>
<a class="msdiv" id="msdiv408"></a>
tena kho pana samayena bhikkhuniyo āpattiṃ na paṭikaronti. bhagavato etamatthaṃ
ārocesuṃ. "na, bhikkhave, bhikkhuniyā āpatti na paṭikātabbā. yā na
paṭikareyya, āpatti dukkaṭassā"ti. bhikkhuniyo na jānanti—  "evaṃ āpatti
paṭikātabbā"ti. bhagavato etamatthaṃ ārocesuṃ. "anujānāmi, bhikkhave, bhikkhūhi
bhikkhunīnaṃ ācikkhituṃ—  ‘evaṃ āpattiṃ paṭikareyyāthā’"ti. atha kho
bhikkhūnaṃ etadahosi—  "kena nu kho bhikkhunīnaṃ āpatti paṭiggahetabbā"ti?
bhagavato etamatthaṃ ārocesuṃ. "anujānāmi, bhikkhave, bhikkhūhi bhikkhunīnaṃ
āpattiṃ paṭiggahetun"ti.</p>

<p>
<span class="parno">47</span>
<a class="ms" id="p_4v_2010"></a>
tena kho pana samayena bhikkhuniyo rathikāyapi byūhepi singhāṭakepi bhikkhuṃ
passitvā pattaṃ bhūmiyaṃ nikkhipitvā ekaṃsaṃ uttarāsangaṃ karitvā ukkuṭikaṃ
nisīditvā añjaliṃ paggahetvā āpattiṃ paṭikaronti. manussā ujjhāyanti khiyyanti
vipācenti—  "jāyāyo imā imesaṃ, jāriyo imā imesaṃ, rattiṃ vimānetvā idāni
khamāpentī"ti. bhagavato etamatthaṃ ārocesuṃ. "na, bhikkhave, bhikkhūhi
bhikkhunīnaṃ āpatti paṭiggahetabbā. yo paṭiggaṇheyya, āpatti dukkaṭassa.
anujānāmi, bhikkhave, bhikkhunīhi bhikkhunīnaṃ āpattiṃ paṭiggahetun"ti.
bhikkhuniyo na jānanti—  "evaṃ āpatti paṭiggahetabbā"ti. bhagavato etamatthaṃ
ārocesuṃ. "anujānāmi, bhikkhave, bhikkhūhi bhikkhunīnaṃ ācikkhituṃ—  ‘evaṃ
āpattiṃ paṭiggaṇheyyāthā’"ti.</p>

<p>
<span class="parno">48</span>
<a class="ms" id="p_4v_2011"></a>
<a class="msdiv" id="msdiv409"></a>
tena kho pana samayena bhikkhunīnaṃ kammaṃ na kariyati. bhagavato etamatthaṃ
ārocesuṃ. "anujānāmi, bhikkhave, bhikkhunīnaṃ kammaṃ kātun"ti. atha kho
bhikkhūnaṃ etadahosi—  "kena nu kho bhikkhunīnaṃ kammaṃ kātabban"ti? bhagavato
etamatthaṃ ārocesuṃ. "anujānāmi, bhikkhave, bhikkhūhi bhikkhunīnaṃ kammaṃ
kātun"ti.</p>

<p>
<span class="parno">49</span>
<a class="ms" id="p_4v_2012"></a>
tena kho pana samayena katakammā bhikkhuniyo rathikāyapi byūhepi singhāṭakepi
bhikkhuṃ passitvā pattaṃ bhūmiyaṃ nikkhipitvā ekaṃsaṃ uttarāsangaṃ karitvā
ukkuṭikaṃ nisīditvā añjaliṃ paggahetvā khamāpenti "evaṃ nūna kātabban"ti
maññamānā. manussā tatheva ujjhāyanti khiyyanti vipācenti—  "jāyāyo imā imesaṃ,
jāriyo imā imesaṃ, rattiṃ vimānetvā idāni khamāpentī"ti. bhagavato etamatthaṃ
ārocesuṃ. "na, bhikkhave, bhikkhūhi bhikkhunīnaṃ kammaṃ kātabbaṃ. yo kareyya,
āpatti dukkaṭassa. anujānāmi, bhikkhave, bhikkhunīhi bhikkhunīnaṃ kammaṃ
kātun"ti. bhikkhuniyo na jānanti—  "evaṃ kammaṃ kātabban"ti. bhagavato
etamatthaṃ ārocesuṃ. "anujānāmi, bhikkhave, bhikkhūhi bhikkhunīnaṃ ācikkhituṃ—
‘evaṃ kammaṃ kareyyāthā’"ti.</p>

<p>
<span class="parno">50</span>
<a class="ms" id="p_4v_2013"></a>
<a class="msdiv" id="msdiv410"></a>
tena kho pana samayena bhikkhuniyo saṇghamajjhe bhaṇḍanajātā kalahajātā
vivādāpannā aññamaññaṃ mukhasattīhi vitudantā viharanti. na sakkonti taṃ
adhikaraṇaṃ vūpasametuṃ. bhagavato etamatthaṃ ārocesuṃ. "anujānāmi, bhikkhave,
bhikkhūhi bhikkhunīnaṃ adhikaraṇaṃ vūpasametun"ti.</p>

<p>
<span class="parno">51</span>
<a class="ms" id="p_4v_2014"></a>
tena kho pana samayena bhikkhū bhikkhunīnaṃ adhikaraṇaṃ vūpasamenti. tasmiṃ kho
pana adhikaraṇe vinicchiyamāne dissanti bhikkhuniyo kammappattāyopi
āpattigāminiyopi. bhikkhuniyo evamāhaṃsu—  "sādhu, bhante, ayyāva bhikkhunīnaṃ
kammaṃ karontu, ayyāva bhikkhunīnaṃ āpattiṃ paṭiggaṇhantu; evañhi bhagavatā
paññattaṃ bhikkhūhi bhikkhunīnaṃ adhikaraṇaṃ vūpasametabban"ti. bhagavato
etamatthaṃ ārocesuṃ. "anujānāmi, bhikkhave, bhikkhūhi bhikkhunīnaṃ kammaṃ
āropetvā bhikkhunīnaṃ niyyādetuṃ—  bhikkhunīhi bhikkhunīnaṃ kammaṃ kātuṃ,
bhikkhūhi bhikkhunīnaṃ āpattiṃ āropetvā bhikkhunīnaṃ niyyādetuṃ, bhikkhunīhi
bhikkhunīnaṃ āpattiṃ paṭiggahetun"ti.</p>

<p>
<span class="parno">52</span>
<a class="ms" id="p_4v_2015"></a>
tena kho pana samayena uppalavaṇṇāya bhikkhuniyā antevāsinī bhikkhunī satta
vassāni bhagavantaṃ anubandhā hoti vinayaṃ pariyāpuṇantī. tassā muṭṭhassatiniyā
gahito gahito mussati. assosi kho sā bhikkhunī—  "bhagavā kira sāvatthiṃ
gantukāmo"ti. atha kho tassā bhikkhuniyā etadahosi—  "ahaṃ kho satta vassāni
bhagavantaṃ anubandhiṃ vinayaṃ pariyāpuṇantī. tassā me muṭṭhassatiniyā gahito
gahito mussati. dukkaraṃ kho pana mātugāmena yāvajīvaṃ satthāraṃ anubandhituṃ.
kathaṃ nu kho mayā paṭipajjitabban"ti? atha kho sā bhikkhunī bhikkhunīnaṃ
etamatthaṃ ārocesi. bhikkhuniyo bhikkhūnaṃ etamatthaṃ ārocesuṃ. bhikkhū
bhagavato etamatthaṃ ārocesuṃ. "anujānāmi, bhikkhave, bhikkhūhi bhikkhunīnaṃ
vinayaṃ vācetun"ti.</p>
<hr>
<p class="endsutta">
<span class="parno">53</span>
<a class="ms" id="p_4v_2016"></a>
paṭhamabhāṇavāro niṭṭhito.</p>
<h3> dutiyabhāṇavāra</h3>

<p>
<span class="parno">54</span>
<a class="ms" id="p_4v_2017"></a>
<a class="msdiv" id="msdiv411"></a>
atha kho bhagavā vesāliyaṃ yathābhirantaṃ viharitvā yena sāvatthi tena cārikaṃ
pakkāmi. anupubbena cārikaṃ caramāno yena sāvatthi tadavasari. tatra sudaṃ
bhagavā sāvatthiyaṃ viharati jetavane anāthapiṇḍikassa ārāme. tena kho pana
samayena chabbaggiyā bhikkhū bhikkhuniyo kaddamodakena osiñcanti—  appeva nāma
amhesu sārajjeyyunti. bhagavato etamatthaṃ ārocesuṃ. "na, bhikkhave, bhikkhunā
bhikkhuniyo kaddamodakena osiñcitabbā. yo osiñceyya, āpatti dukkaṭassa.
anujānāmi, bhikkhave, tassa bhikkhuno daṇḍakammaṃ kātun"ti. atha kho bhikkhūnaṃ
etadahosi—  "kiṃ nu kho daṇḍakammaṃ kātabban"ti? bhagavato etamatthaṃ
ārocesuṃ. "avandiyo so, bhikkhave, bhikkhu bhikkhunisaṇghena kātabbo"ti.</p>

<p>
<span class="parno">55</span>
<a class="ms" id="p_4v_2018"></a>
tena kho pana samayena chabbaggiyā bhikkhū kāyaṃ vivaritvā bhikkhunīnaṃ
dassenti … pe …   ūruṃ vivaritvā bhikkhunīnaṃ dassenti, angajātaṃ vivaritvā
bhikkhunīnaṃ dassenti, bhikkhuniyo obhāsenti, bhikkhunīhi saddhiṃ sampayojenti—
appeva nāma amhesu sārajjeyyunti. bhagavato etamatthaṃ ārocesuṃ. "na,
bhikkhave, bhikkhunā kāyo vivaritvā bhikkhunīnaṃ dassetabbo, na ūru vivaritvā
bhikkhunīnaṃ dassetabbo, na angajātaṃ vivaritvā bhikkhunīnaṃ dassetabbaṃ, na
bhikkhuniyo obhāsitabbā, na bhikkhunīhi saddhiṃ sampayojetabbaṃ. yo
sampayojeyya, āpatti dukkaṭassa. anujānāmi, bhikkhave, tassa bhikkhuno
daṇḍakammaṃ kātun"ti. atha kho bhikkhūnaṃ etadahosi—  "kiṃ nu kho daṇḍakammaṃ
kātabban"ti? bhagavato etamatthaṃ ārocesuṃ. "avandiyo so, bhikkhave, bhikkhu
bhikkhunisaṇghena kātabbo"ti.</p>

<p>
<span class="parno">56</span>
<a class="ms" id="p_4v_2019"></a>
tena kho pana samayena chabbaggiyā bhikkhuniyo bhikkhuṃ kaddamodakena
osiñcanti—  appeva nāma amhesu sārajjeyyunti. bhagavato etamatthaṃ ārocesuṃ.
"na, bhikkhave, bhikkhuniyā bhikkhu kaddamodakena osiñcitabbo. yā osiñceyya,
āpatti dukkaṭassa. anujānāmi, bhikkhave, tassā bhikkhuniyā daṇḍakammaṃ
kātun"ti. atha kho bhikkhūnaṃ etadahosi—  "kiṃ nu kho daṇḍakammaṃ kātabban"ti?
bhagavato etamatthaṃ ārocesuṃ. "anujānāmi, bhikkhave, āvaraṇaṃ kātun"ti.
āvaraṇe kate na ādiyanti. bhagavato etamatthaṃ ārocesuṃ. "anujānāmi, bhikkhave,
ovādaṃ ṭhapetun"ti.</p>

<p>
<span class="parno">57</span>
<a class="ms" id="p_4v_2020"></a>
tena kho pana samayena chabbaggiyā bhikkhuniyo kāyaṃ vivaritvā bhikkhūnaṃ
dassenti, thanaṃ vivaritvā bhikkhūnaṃ dassenti, ūruṃ vivaritvā bhikkhūnaṃ
dassenti, angajātaṃ vivaritvā bhikkhūnaṃ dassenti, bhikkhū obhāsenti, bhikkhūhi
saddhiṃ sampayojenti—  appeva nāma amhesu sārajjeyyunti. bhagavato etamatthaṃ
ārocesuṃ. "na, bhikkhave, bhikkhuniyā kāyo vivaritvā bhikkhūnaṃ dassetabbo … pe …
na thano vivaritvā bhikkhūnaṃ dassetabbo, na ūru vivaritvā bhikkhūnaṃ
dassetabbo, na angajātaṃ vivaritvā bhikkhūnaṃ dassetabbaṃ, na bhikkhū
obhāsitabbā, na bhikkhūhi saddhiṃ sampayojetabbaṃ. yā sampayojeyya, āpatti
dukkaṭassa. anujānāmi, bhikkhave, tassā bhikkhuniyā daṇḍakammaṃ kātun"ti.</p>

<p>
<span class="parno">58</span>
<a class="ms" id="p_4v_2021"></a>
atha kho bhikkhūnaṃ etadahosi—  "kiṃ nu kho daṇḍakammaṃ kātabban"ti? bhagavato
etamatthaṃ ārocesuṃ. "anujānāmi, bhikkhave, āvaraṇaṃ kātun"ti.</p>

<p>
<span class="parno">59</span>
<a class="ms" id="p_4v_2022"></a>
āvaraṇe kate na ādiyanti. bhagavato etamatthaṃ ārocesuṃ. "anujānāmi, bhikkhave,
ovādaṃ ṭhapetun"ti.</p>
<hr>

<p>
<span class="parno">60</span>
<a class="ms" id="p_4v_2023"></a>
atha kho bhikkhūnaṃ etadahosi—  "kappati nu kho ovādaṭṭhapitāya bhikkhuniyā
saddhiṃ uposathaṃ kātuṃ, na nu kho kappatī"ti? bhagavato etamatthaṃ ārocesuṃ.
"na, bhikkhave, ovādaṭṭhapitāya bhikkhuniyā saddhiṃ uposatho kātabbo, yāva na
taṃ adhikaraṇaṃ vūpasantaṃ hotī"ti.</p>

<p>
<span class="parno">61</span>
<a class="ms" id="p_4v_2024"></a>
<a class="msdiv" id="msdiv412"></a>
tena kho pana samayena āyasmā udāyī ovādaṃ ṭhapetvā cārikaṃ pakkāmi.
bhikkhuniyo ujjhāyanti khiyyanti vipācenti—  "kathañhi nāma ayyo udāyī ovādaṃ
ṭhapetvā cārikaṃ pakkamissatī"ti. bhagavato etamatthaṃ ārocesuṃ. "na,
bhikkhave, ovādaṃ ṭhapetvā cārikā pakkamitabbā. yo pakkameyya, āpatti
dukkaṭassā"ti.</p>

<p>
<span class="parno">62</span>
<a class="ms" id="p_4v_2025"></a>
tena kho pana samayena bālā abyattā ovādaṃ ṭhapenti. bhagavato etamatthaṃ
ārocesuṃ. "na, bhikkhave, bālena abyattena ovādo ṭhapetabbo. yo ṭhapeyya,
āpatti dukkaṭassā"ti.</p>

<p>
<span class="parno">63</span>
<a class="ms" id="p_4v_2026"></a>
tena kho pana samayena bhikkhū avatthusmiṃ akāraṇe ovādaṃ ṭhapenti. bhagavato
etamatthaṃ ārocesuṃ. "na, bhikkhave, avatthusmiṃ akāraṇe ovādo ṭhapetabbo. yo
ṭhapeyya, āpatti dukkaṭassā"ti.</p>

<p>
<span class="parno">64</span>
<a class="ms" id="p_4v_2027"></a>
tena kho pana samayena bhikkhū ovādaṃ ṭhapetvā vinicchayaṃ na denti. bhagavato
etamatthaṃ ārocesuṃ. "na, bhikkhave, ovādaṃ ṭhapetvā vinicchayo na dātabbo. yo
na dadeyya, āpatti dukkaṭassā"ti.</p>

<p>
<span class="parno">65</span>
<a class="ms" id="p_4v_2028"></a>
<a class="msdiv" id="msdiv413"></a>
tena kho pana samayena bhikkhuniyo ovādaṃ na gacchanti. bhagavato etamatthaṃ
ārocesuṃ. "na, bhikkhave, bhikkhuniyā ovādo na gantabbo. yā na gaccheyya,
yathādhammo kāretabbo"ti.</p>

<p>
<span class="parno">66</span>
<a class="ms" id="p_4v_2029"></a>
tena kho pana samayena sabbo bhikkhunisaṇgho ovādaṃ gacchati. manussā
ujjhāyanti khiyyanti vipācenti—  "jāyāyo imā imesaṃ, jāriyo imā imesaṃ, idāni
ime imāhi saddhiṃ abhiramissantī"ti. bhagavato etamatthaṃ ārocesuṃ. "na,
bhikkhave, sabbena bhikkhunisaṇghena ovādo gantabbo. gaccheyya ce, āpatti
dukkaṭassa. anujānāmi, bhikkhave, catūhi pañcahi bhikkhunīhi ovādaṃ gantun"ti.</p>

<p>
<span class="parno">67</span>
<a class="ms" id="p_4v_2030"></a>
tena kho pana samayena catasso pañca bhikkhuniyo ovādaṃ gacchanti. manussā
tatheva ujjhāyanti khiyyanti vipācenti—  "jāyāyo imā imesaṃ, jāriyo imā imesaṃ,
idāni ime imāhi saddhiṃ abhiramissantī"ti. bhagavato etamatthaṃ ārocesuṃ. "na,
bhikkhave, catūhi pañcahi bhikkhunīhi ovādo gantabbo. gaccheyyuñce, āpatti
dukkaṭassa. anujānāmi, bhikkhave, dve tisso bhikkhuniyo ovādaṃ gantuṃ. ekaṃ
bhikkhuṃ upasankamitvā ekaṃsaṃ uttarāsangaṃ karitvā pāde vanditvā ukkuṭikaṃ
nisīditvā añjaliṃ paggahetvā evamassa vacanīyo—  ‘bhikkhunisaṇgho, ayya,
bhikkhusaṇghassa pāde vandati, ovādūpasankamanañca yācati; labhatu kira, ayya,
bhikkhunisaṇgho ovādūpasankamanan’ti. tena bhikkhunā pātimokkhuddesako
upasankamitvā evamassa vacanīyo—  ‘bhikkhunisaṇgho, bhante, bhikkhusaṇghassa
pāde vandati, ovādūpasankamanañca yācati; labhatu kira, bhante, bhikkhunisaṇgho
ovādūpasankamanan’ti. pātimokkhuddesakena vattabbo—  ‘atthi koci bhikkhu
bhikkhunovādako sammato’ti? sace hoti koci bhikkhu bhikkhunovādako sammato,
pātimokkhuddesakena vattabbo—  ‘itthannāmo bhikkhu bhikkhunovādako sammato, taṃ
bhikkhunisaṇgho upasankamatū’ti. sace na hoti koci bhikkhu bhikkhunovādako
sammato, pātimokkhuddesakena vattabbo—  ‘ko āyasmā ussahati bhikkhuniyo
ovaditun’ti? sace koci ussahati bhikkhuniyo ovadituṃ, so ca hoti aṭṭhahangehi
samannāgato, sammannitvā vattabbo—  ‘itthannāmo bhikkhu bhikkhunovādako
sammato, taṃ bhikkhunisaṇgho upasankamatū’ti. sace na koci ussahati bhikkhuniyo
ovadituṃ, pātimokkhuddesakena vattabbo—  ‘natthi koci bhikkhu bhikkhunovādako
sammato, pāsādikena bhikkhunisaṇgho sampādetū’"ti.</p>

<p>
<span class="parno">68</span>
<a class="ms" id="p_4v_2031"></a>
<a class="msdiv" id="msdiv414"></a>
tena kho pana samayena bhikkhū ovādaṃ na gaṇhanti. bhagavato etamatthaṃ
ārocesuṃ. "na, bhikkhave, ovādo na gahetabbo. yo na gaṇheyya, āpatti
dukkaṭassā"ti.</p>

<p>
<span class="parno">69</span>
<a class="ms" id="p_4v_2032"></a>
tena kho pana samayena aññataro bhikkhu bālo hoti. taṃ bhikkhuniyo
upasankamitvā etadavocuṃ—  "ovādaṃ, ayya, gaṇhāhī"ti. "ahañhi, bhaginī, bālo;
kathāhaṃ ovādaṃ gaṇhāmī"ti? "gaṇhāhayya, ovādaṃ; evañhi bhagavatā paññattaṃ—
bhikkhūhi bhikkhunīnaṃ ovādo gahetabbo"ti. bhagavato etamatthaṃ ārocesuṃ.
"anujānāmi, bhikkhave, ṭhapetvā bālaṃ, avasesehi ovādaṃ gahetun"ti.</p>

<p>
<span class="parno">70</span>
<a class="ms" id="p_4v_2033"></a>
tena kho pana samayena aññataro bhikkhu gilāno hoti. taṃ bhikkhuniyo
upasankamitvā etadavocuṃ—  "ovādaṃ, ayya, gaṇhāhī"ti. "ahañhi, bhaginī, gilāno;
kathāhaṃ ovādaṃ gaṇhāmī"ti? "gaṇhāhayya, ovādaṃ; evañhi bhagavatā paññattaṃ—
ṭhapetvā bālaṃ, avasesehi ovādo gahetabbo"ti. bhagavato etamatthaṃ ārocesuṃ.
"anujānāmi, bhikkhave, ṭhapetvā bālaṃ, ṭhapetvā gilānaṃ, avasesehi ovādaṃ
gahetun"ti.</p>

<p>
<span class="parno">71</span>
<a class="ms" id="p_4v_2034"></a>
tena kho pana samayena aññataro bhikkhu gamiko hoti. taṃ bhikkhuniyo
upasankamitvā etadavocuṃ—  "ovādaṃ, ayya, gaṇhāhī"ti. "ahañhi, bhaginī, gamiko;
kathāhaṃ ovādaṃ gaṇhāmī"ti? "gaṇhāhayya, ovādaṃ; evañhi bhagavatā paññattaṃ—
ṭhapetvā bālaṃ, ṭhapetvā gilānaṃ, avasesehi ovādo gahetabbo"ti. bhagavato
etamatthaṃ ārocesuṃ. "anujānāmi, bhikkhave, ṭhapetvā bālaṃ, ṭhapetvā gilānaṃ,
ṭhapetvā gamikaṃ, avasesehi ovādaṃ gahetun"ti.</p>

<p>
<span class="parno">72</span>
<a class="ms" id="p_4v_2035"></a>
tena kho pana samayena aññataro bhikkhu araññe viharati. taṃ bhikkhuniyo
upasankamitvā etadavocuṃ—  "ovādaṃ, ayya, gaṇhāhī"ti. "ahañhi, bhaginī, araññe
viharāmi; kathāhaṃ ovādaṃ gaṇhāmī"ti? "gaṇhāhayya, ovādaṃ; evañhi bhagavatā
paññattaṃ—  ṭhapetvā bālaṃ, ṭhapetvā gilānaṃ, ṭhapetvā gamikaṃ, avasesehi ovādo
gahetabbo"ti. bhagavato etamatthaṃ ārocesuṃ. "anujānāmi, bhikkhave, āraññikena
bhikkhunā ovādaṃ gahetuṃ, sanketañca kātuṃ—  atra patiharissāmī"ti.</p>

<p>
<span class="parno">73</span>
<a class="ms" id="p_4v_2036"></a>
<a class="msdiv" id="msdiv415"></a>
tena kho pana samayena bhikkhū ovādaṃ gahetvā na ārocenti. bhagavato etamatthaṃ
ārocesuṃ. "na, bhikkhave, ovādo na ārocetabbo. yo na āroceyya, āpatti
dukkaṭassā"ti.</p>

<p>
<span class="parno">74</span>
<a class="ms" id="p_4v_2037"></a>
tena kho pana samayena bhikkhū ovādaṃ gahetvā na paccāharanti. bhagavato
etamatthaṃ ārocesuṃ. "na, bhikkhave, ovādo na paccāharitabbo. yo na
paccāhareyya, āpatti dukkaṭassā"ti.</p>

<p>
<span class="parno">75</span>
<a class="ms" id="p_4v_2038"></a>
tena kho pana samayena bhikkhuniyo sanketaṃ na gacchanti. bhagavato etamatthaṃ
ārocesuṃ. "na, bhikkhave, bhikkhuniyā sanketaṃ na gantabbaṃ. yā na gaccheyya,
āpatti dukkaṭassā"ti.</p>

<p>
<span class="parno">76</span>
<a class="ms" id="p_4v_2039"></a>
<a class="msdiv" id="msdiv416"></a>
tena kho pana samayena bhikkhuniyo dīghāni kāyabandhanāni dhārenti, teheva
phāsukā nāmenti. manussā ujjhāyanti khiyyanti vipācenti … pe …   seyyathāpi gihinī
kāmabhoginiyo"ti. bhagavato etamatthaṃ ārocesuṃ. "na, bhikkhave, bhikkhuniyā
dīghaṃ kāyabandhanaṃ dhāretabbaṃ. yā dhāreyya, āpatti dukkaṭassa. anujānāmi,
bhikkhave, bhikkhuniyā ekapariyākataṃ kāyabandhanaṃ, na ca tena phāsukā
nāmetabbā. yā nāmeyya, āpatti dukkaṭassā"ti.</p>
<hr>

<p>
<span class="parno">77</span>
<a class="ms" id="p_4v_2040"></a>
tena kho pana samayena bhikkhuniyo vilīvena paṭṭena phāsukā nāmenti … pe …
cammapaṭṭena phāsukā nāmenti. dussapaṭṭena phāsukā nāmenti. dussaveṇiyā phāsukā
nāmenti. dussavaṭṭiyā phāsukā nāmenti. coḷapaṭṭena phāsukā nāmenti. coḷaveṇiyā
phāsukā nāmenti. coḷavaṭṭiyā phāsukā nāmenti. suttaveṇiyā phāsukā nāmenti.
suttavaṭṭiyā phāsukā nāmenti. manussā ujjhāyanti khiyyanti vipācenti … pe …
seyyathāpi gihinī kāmabhoginiyo"ti. bhagavato etamatthaṃ ārocesuṃ. "na,
bhikkhave, bhikkhuniyā vilīvena paṭṭena phāsukā nāmetabbā … pe …   na suttavaṭṭiyā
phāsukā nāmetabbā. yā nāmeyya, āpatti dukkaṭassā"ti.</p>

<p>
<span class="parno">78</span>
<a class="ms" id="p_4v_2041"></a>
tena kho pana samayena bhikkhuniyo aṭṭhillena jaghanaṃ ghaṃsāpenti … pe …
gohanukena jaghanaṃ koṭṭāpenti, hatthaṃ koṭṭāpenti, hatthakocchaṃ koṭṭāpenti,
pādaṃ koṭṭāpenti, pādakocchaṃ koṭṭāpenti, ūruṃ koṭṭāpenti, mukhaṃ koṭṭāpenti,
dantamaṃsaṃ koṭṭāpenti. manussā ujjhāyanti khiyyanti vipācenti … pe …   seyyathāpi
gihinī kāmabhoginiyo"ti. bhagavato etamatthaṃ ārocesuṃ. "na, bhikkhave,
bhikkhuniyā aṭṭhillena jaghanaṃ ghaṃsāpetabbaṃ … pe …   na dantamaṃsaṃ
koṭṭāpetabbaṃ. yā koṭṭāpeyya, āpatti dukkaṭassā"ti.</p>

<p>
<span class="parno">79</span>
<a class="ms" id="p_4v_2042"></a>
<a class="msdiv" id="msdiv417"></a>
tena kho pana samayena chabbaggiyā bhikkhuniyo mukhaṃ ālimpanti … pe …   mukhaṃ
ummaddenti, mukhaṃ cuṇṇenti, manosilikāya mukhaṃ lañchenti, angarāgaṃ karonti,
mukharāgaṃ karonti, angarāgamukharāgaṃ karonti. manussā ujjhāyanti khiyyanti
vipācenti … pe …   seyyathāpi gihinī kāmabhoginiyo"ti. bhagavato etamatthaṃ
ārocesuṃ. "na, bhikkhave, bhikkhuniyā mukhaṃ ālimpitabbaṃ … pe …   na mukhaṃ
ummadditabbaṃ, na mukhaṃ cuṇṇetabbaṃ, na manosilikāya mukhaṃ lañchetabbaṃ, na
angarāgo kātabbo, na mukharāgo kātabbo, na angarāgamukharāgo kātabbo. yā
kareyya, āpatti dukkaṭassā"ti.</p>

<p>
<span class="parno">80</span>
<a class="ms" id="p_4v_2043"></a>
tena kho pana samayena chabbaggiyā bhikkhuniyo avangaṃ karonti … pe …   visesakaṃ
karonti, olokanakena olokenti, sāloke tiṭṭhanti; naccaṃ kārāpenti, vesiṃ
vuṭṭhāpenti, pānāgāraṃ ṭhapenti, sūnaṃ ṭhapenti, āpaṇaṃ pasārenti, vaḍḍhiṃ
payojenti, vaṇijjaṃ payojenti, dāsaṃ upaṭṭhāpenti, dāsiṃ upaṭṭhāpenti,
kammakāraṃ upaṭṭhāpenti, kammakāriṃ upaṭṭhāpenti, tiracchānagataṃ upaṭṭhāpenti,
harītakapakkikaṃ pakiṇanti, namatakaṃ dhārenti. manussā ujjhāyanti khiyyanti
vipācenti … pe …   seyyathāpi gihinī kāmabhoginiyo"ti. bhagavato etamatthaṃ
ārocesuṃ. "na, bhikkhave, bhikkhuniyā avangaṃ kātabbaṃ … pe …   na visesakaṃ
kātabbaṃ, na olokanakena oloketabbaṃ, na sāloke ṭhātabbaṃ, na naccaṃ
kārāpetabbaṃ, na vesī vuṭṭhāpetabbā, na pānāgāraṃ ṭhapetabbaṃ, na sūnā
ṭhapetabbā, na āpaṇo pasāretabbo, na vaḍḍhi payojetabbā, na vaṇijjā
payojetabbā, na dāso upaṭṭhāpetabbo, na dāsī upaṭṭhāpetabbā, na kammakāro
upaṭṭhāpetabbo, na kammakārī upaṭṭhāpetabbā, na tiracchānagato upaṭṭhāpetabbo,
na harītakapakkikaṃ pakiṇitabbaṃ, na namatakaṃ dhāretabbaṃ. yā dhāreyya, āpatti
dukkaṭassā"ti.</p>

<p>
<span class="parno">81</span>
<a class="ms" id="p_4v_2044"></a>
<a class="msdiv" id="msdiv418"></a>
tena kho pana samayena chabbaggiyā bhikkhuniyo sabbanīlakāni cīvarāni
dhārenti … pe …   sabbapītakāni cīvarāni dhārenti, sabbalohitakāni cīvarāni
dhārenti, sabbamañjiṭṭhikāni cīvarāni dhārenti, sabbakaṇhāni cīvarāni dhārenti,
sabbamahārangarattāni cīvarāni dhārenti, sabbamahānāmarattāni cīvarāni
dhārenti, acchinnadasāni cīvarāni dhārenti, dīghadasāni cīvarāni dhārenti,
pupphadasāni cīvarāni dhārenti, phaladasāni cīvarāni dhārenti, kañcukaṃ
dhārenti, tirīṭakaṃ dhārenti. manussā ujjhāyanti khiyyanti vipācenti … pe …
seyyathāpi gihinī kāmabhoginiyo"ti. bhagavato etamatthaṃ ārocesuṃ. "na,
bhikkhave, bhikkhuniyā sabbanīlakāni cīvarāni dhāretabbāni … pe …   na tirīṭakaṃ
dhāretabbaṃ. yā dhāreyya, āpatti dukkaṭassā"ti.</p>

<p>
<span class="parno">82</span>
<a class="ms" id="p_4v_2045"></a>
<a class="msdiv" id="msdiv419"></a>
tena kho pana samayena aññatarā bhikkhunī kālaṃ karontī evamāha—  "mamaccayena
mayhaṃ parikkhāro saṇghassa hotū"ti. tattha bhikkhū ca bhikkhuniyo ca
vivadanti—  "amhākaṃ hoti, amhākaṃ hotī"ti. bhagavato etamatthaṃ ārocesuṃ.
"bhikkhunī ce, bhikkhave, kālaṃ karontī evaṃ vadeyya—  ‘mamaccayena mayhaṃ
parikkhāro saṇghassa hotū’ti, anissaro tattha bhikkhusaṇgho,
bhikkhunisaṇghassevetaṃ. sikkhamānā ce, bhikkhave … pe …   sāmaṇerī ce, bhikkhave,
kālaṃ karontī evaṃ vadeyya—  ‘mamaccayena mayhaṃ parikkhāro saṇghassa hotū’ti,
anissaro tattha bhikkhusaṇgho, bhikkhunisaṇghassevetaṃ. bhikkhu ce, bhikkhave,
kālaṃ karonto evaṃ vadeyya—  ‘mamaccayena mayhaṃ parikkhāro saṇghassa hotū’ti,
anissaro tattha bhikkhunisaṇgho, bhikkhusaṇghassevetaṃ. sāmaṇero ce,
bhikkhave … pe …   upāsako ce, bhikkhave … pe …   upāsikā ce, bhikkhave … pe …   añño ce,
bhikkhave, koci kālaṃ karonto evaṃ vadeyya—  ‘mamaccayena mayhaṃ parikkhāro
saṇghassa hotū’ti, anissaro tattha bhikkhunisaṇgho, bhikkhusaṇghassevetan"ti.</p>

<p>
<span class="parno">83</span>
<a class="ms" id="p_4v_2046"></a>
<a class="msdiv" id="msdiv420"></a>
tena kho pana samayena aññatarā itthī purāṇamallī bhikkhunīsu pabbajitā hoti.
sā rathikāya dubbalakaṃ bhikkhuṃ passitvā aṃsakūṭena pahāraṃ datvā pātesi.
bhikkhū ujjhāyanti khiyyanti vipācenti—  "kathañhi nāma, bhikkhunī, bhikkhussa
pahāraṃ dassatī"ti. bhagavato etamatthaṃ ārocesuṃ. "na, bhikkhave, bhikkhuniyā
bhikkhussa pahāro dātabbo. yā dadeyya, āpatti dukkaṭassa. anujānāmi, bhikkhave,
bhikkhuniyā bhikkhuṃ passitvā dūratova okkamitvā maggaṃ dātun"ti.</p>

<p>
<span class="parno">84</span>
<a class="ms" id="p_4v_2047"></a>
tena kho pana samayena aññatarā itthī pavutthapatikā jārena gabbhinī hoti. sā
gabbhaṃ pātetvā kulūpikaṃ bhikkhuniṃ etadavoca—  "handayye, imaṃ gabbhaṃ
pattena nīharā"ti. atha kho sā bhikkhunī taṃ gabbhaṃ patte pakkhipitvā
sanghāṭiyā paṭicchādetvā agamāsi. tena kho pana samayena aññatarena
piṇḍacārikena bhikkhunā samādānaṃ kataṃ hoti—  "yāhaṃ paṭhamaṃ bhikkhaṃ
labhissāmi, na taṃ adatvā bhikkhussa vā bhikkhuniyā vā paribhuñjissāmī"ti. atha
kho so bhikkhu taṃ bhikkhuniṃ passitvā etadavoca—  "handa, bhagini, bhikkhaṃ
paṭiggaṇhā"ti. "alaṃ, ayyā"ti.</p>

<p>
<span class="parno">85</span>
<a class="ms" id="p_4v_2048"></a>
dutiyampi kho … pe …   tatiyampi kho so bhikkhu taṃ bhikkhuniṃ etadavoca—  "handa,
bhagini, bhikkhaṃ paṭiggaṇhā"ti. "alaṃ, ayyā"ti. "mayā kho, bhagini, samādānaṃ
kataṃ—  ‘yāhaṃ paṭhamaṃ bhikkhaṃ labhissāmi, na taṃ adatvā bhikkhussa vā
bhikkhuniyā vā paribhuñjissāmī’ti. handa, bhagini, bhikkhaṃ paṭiggaṇhā"ti. atha
kho sā bhikkhunī tena bhikkhunā nippīḷiyamānā nīharitvā pattaṃ dassesi—
"passa, ayya, patte gabbhaṃ; mā ca kassaci ārocesī"ti. atha kho so bhikkhu
ujjhāyati khiyyati vipāceti—  "kathañhi nāma bhikkhunī pattena gabbhaṃ
nīharissatī"ti. atha kho so bhikkhu bhikkhūnaṃ etamatthaṃ ārocesi. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma
bhikkhunī pattena gabbhaṃ nīharissatī"ti. bhagavato etamatthaṃ ārocesuṃ. "na,
bhikkhave, bhikkhuniyā pattena gabbho nīharitabbo. yā nīhareyya, āpatti
dukkaṭassa. anujānāmi, bhikkhave, bhikkhuniyā bhikkhuṃ passitvā nīharitvā
pattaṃ dassetun"ti.</p>

<p>
<span class="parno">86</span>
<a class="ms" id="p_4v_2049"></a>
tena kho pana samayena chabbaggiyā bhikkhuniyo bhikkhuṃ passitvā parivattetvā
pattamūlaṃ dassenti. bhikkhū ujjhāyanti khiyyanti vipācenti—  "kathañhi nāma
chabbaggiyā bhikkhuniyo bhikkhuṃ passitvā parivattetvā pattamūlaṃ
dassessantī"ti. atha kho te bhikkhū bhagavato etamatthaṃ ārocesuṃ. "na,
bhikkhave, bhikkhuniyā bhikkhuṃ passitvā parivattetvā pattamūlaṃ dassetabbaṃ.
yā dasseyya, āpatti dukkaṭassa. anujānāmi, bhikkhave, bhikkhuniyā bhikkhuṃ
passitvā ukkujjitvā pattaṃ dassetuṃ. yañca patte āmisaṃ hoti, tena ca bhikkhu
nimantetabbo"ti.</p>

<p>
<span class="parno">87</span>
<a class="ms" id="p_4v_2050"></a>
tena kho pana samayena sāvatthiyaṃ rathikāya purisabyañjanaṃ chaḍḍitaṃ hoti.
taṃ bhikkhuniyo sakkaccaṃ upanijjhāyiṃsu. manussā ukkuṭṭhiṃ akaṃsu. tā
bhikkhuniyo mankū ahesuṃ. atha kho tā bhikkhuniyo upassayaṃ gantvā bhikkhunīnaṃ
etamatthaṃ ārocesuṃ. yā tā bhikkhuniyo appicchā … pe …   tā ujjhāyanti khiyyanti
vipācenti—  "kathañhi nāma bhikkhuniyo purisabyañjanaṃ upanijjhāyissantī"ti.
atha kho tā bhikkhuniyo bhikkhūnaṃ etamatthaṃ ārocesuṃ. bhikkhū bhagavato
etamatthaṃ ārocesuṃ. "na, bhikkhave, bhikkhuniyā purisabyañjanaṃ
upanijjhāyitabbaṃ. yā upanijjhāyeyya, āpatti dukkaṭassā"ti.</p>

<p>
<span class="parno">88</span>
<a class="ms" id="p_4v_2051"></a>
<a class="msdiv" id="msdiv421"></a>
tena kho pana samayena manussā bhikkhūnaṃ āmisaṃ denti. bhikkhū bhikkhunīnaṃ
denti. manussā ujjhāyanti khiyyanti vipācenti—  "kathañhi nāma bhadantā attano
paribhogatthāya dinnaṃ aññesaṃ dassanti. mayampi na jānāma dānaṃ dātun"ti.
bhagavato etamatthaṃ ārocesuṃ. "na, bhikkhave, attano paribhogatthāya dinnaṃ
aññesaṃ dātabbaṃ. yo dadeyya, āpatti dukkaṭassā"ti.</p>

<p>
<span class="parno">89</span>
<a class="ms" id="p_4v_2052"></a>
tena kho pana samayena bhikkhūnaṃ āmisaṃ ussannaṃ hoti. bhagavato etamatthaṃ
ārocesuṃ. "anujānāmi, bhikkhave, saṇghassa dātun"ti. bāḷhataraṃ ussannaṃ hoti.
bhagavato etamatthaṃ ārocesuṃ. "anujānāmi, bhikkhave, puggalikampi dātun"ti.</p>

<p>
<span class="parno">90</span>
<a class="ms" id="p_4v_2053"></a>
tena kho pana samayena bhikkhūnaṃ sannidhikataṃ āmisaṃ ussannaṃ hoti. bhagavato
etamatthaṃ ārocesuṃ. "anujānāmi, bhikkhave, bhikkhūnaṃ sannidhiṃ bhikkhunīhi
paṭiggāhāpetvā paribhuñjitun"ti.</p>
<hr>

<p>
<span class="parno">91</span>
<a class="ms" id="p_4v_2054"></a>
tena kho pana samayena manussā bhikkhunīnaṃ āmisaṃ denti. bhikkhuniyo
bhikkhūnaṃ denti. manussā ujjhāyanti khiyyanti vipācenti—  "kathañhi nāma
bhikkhuniyo attano paribhogatthāya dinnaṃ aññesaṃ dassanti. mayampi na jānāma
dānaṃ dātun"ti. bhagavato etamatthaṃ ārocesuṃ. "na, bhikkhave, bhikkhuniyā
attano paribhogatthāya dinnaṃ aññesaṃ dātabbaṃ. yā dadeyya, āpatti
dukkaṭassā"ti.</p>

<p>
<span class="parno">92</span>
<a class="ms" id="p_4v_2055"></a>
tena kho pana samayena bhikkhunīnaṃ āmisaṃ ussannaṃ hoti. bhagavato etamatthaṃ
ārocesuṃ. "anujānāmi, bhikkhave, saṇghassa dātun"ti. bāḷhataraṃ ussannaṃ hoti.
bhagavato etamatthaṃ ārocesuṃ. "anujānāmi, bhikkhave, puggalikampi dātun"ti.</p>

<p>
<span class="parno">93</span>
<a class="ms" id="p_4v_2056"></a>
tena kho pana samayena bhikkhunīnaṃ sannidhikataṃ āmisaṃ ussannaṃ hoti.
bhagavato etamatthaṃ ārocesuṃ. "anujānāmi, bhikkhave, bhikkhunīnaṃ sannidhiṃ
bhikkhūhi paṭiggāhāpetvā paribhuñjitun"ti.</p>
<hr>

<p>
<span class="parno">94</span>
<a class="ms" id="p_4v_2057"></a>
<a class="msdiv" id="msdiv422"></a>
tena kho pana samayena bhikkhūnaṃ senāsanaṃ ussannaṃ hoti, bhikkhunīnaṃ na
hoti. bhikkhuniyo bhikkhūnaṃ santike dūtaṃ pāhesuṃ—  "sādhu, bhante, ayyā
amhākaṃ senāsanaṃ dentu tāvakālikan"ti. bhagavato etamatthaṃ ārocesuṃ.
"anujānāmi, bhikkhave, bhikkhunīnaṃ senāsanaṃ dātuṃ tāvakālikan"ti.</p>

<p>
<span class="parno">95</span>
<a class="ms" id="p_4v_2058"></a>
tena kho pana samayena utuniyo bhikkhuniyo onaddhamañcaṃ onaddhapīṭhaṃ
abhinisīdantipi abhinipajjantipi. senāsanaṃ lohitena makkhiyyati. bhagavato
etamatthaṃ ārocesuṃ. "na, bhikkhave, bhikkhuniyā onaddhamañcaṃ onaddhapīṭhaṃ
abhinisīditabbaṃ abhinipajjitabbaṃ. yā abhinisīdeyya vā abhinipajjeyya vā
āpatti dukkaṭassa. anujānāmi, bhikkhave, āvasathacīvaran"ti. āvasathacīvaraṃ
lohitena makkhiyyati. bhagavato etamatthaṃ ārocesuṃ. "anujānāmi, bhikkhave,
āṇicoḷakan"ti. coḷakaṃ nipatati. bhagavato etamatthaṃ ārocesuṃ. "anujānāmi,
bhikkhave, suttakena bandhitvā ūruyā bandhitun"ti. suttaṃ chijjati. bhagavato
etamatthaṃ ārocesuṃ. "anujānāmi, bhikkhave, saṃvelliyaṃ, kaṭisuttakan"ti.</p>

<p>
<span class="parno">96</span>
<a class="ms" id="p_4v_2059"></a>
tena kho pana samayena chabbaggiyā bhikkhuniyo sabbakālaṃ kaṭisuttakaṃ
dhārenti. manussā ujjhāyanti khiyyanti vipācenti—  "seyyathāpi gihinī
kāmabhoginiyo"ti. bhagavato etamatthaṃ ārocesuṃ. "na, bhikkhave, bhikkhuniyā
sabbakālaṃ kaṭisuttakaṃ dhāretabbaṃ. yā dhāreyya, āpatti dukkaṭassa. anujānāmi,
bhikkhave, utuniyā kaṭisuttakan"ti.</p>
<hr>
<p class="endsutta">
<span class="parno">97</span>
<a class="ms" id="p_4v_2060"></a>
dutiyabhāṇavāro niṭṭhito.</p>
<h3> tatiyabhāṇavāra</h3>

<p>
<span class="parno">98</span>
<a class="ms" id="p_4v_2061"></a>
<a class="msdiv" id="msdiv423"></a>
tena kho pana samayena upasampannāyo dissanti—  animittāpi, nimittamattāpi,
alohitāpi, dhuvalohitāpi, dhuvacoḷāpi, paggharantīpi, sikharaṇīpi,
itthipaṇḍakāpi, vepurisikāpi, sambhinnāpi, ubhatobyañjanāpi. bhagavato
etamatthaṃ ārocesuṃ. "anujānāmi, bhikkhave, upasampādentiyā catuvīsati
antarāyike dhamme pucchituṃ. evañca pana, bhikkhave, pucchitabbā—  ‘nasi
animittā, nasi nimittamattā, nasi alohitā, nasi dhuvalohitā, nasi dhuvacoḷā,
nasi paggharantī, nasi sikharaṇī, nasi itthipaṇḍakā, nasi vepurisikā, nasi
sambhinnā, nasi ubhatobyañjanā? santi te evarūpā ābādhā—  kuṭṭhaṃ, gaṇḍo,
kilāso, soso, apamāro? manussāsi, itthīsi, bhujissāsi, aṇaṇāsi, nasi rājabhaṭī?
anuññātāsi mātāpitūhi, sāmikena? paripuṇṇavīsativassāsi, paripuṇṇaṃ te
pattacīvaraṃ, kiṃnāmāsi, kānāmā te pavattinī’"ti?</p>

<p>
<span class="parno">99</span>
<a class="ms" id="p_4v_2062"></a>
tena kho pana samayena bhikkhū bhikkhunīnaṃ antarāyike dhamme pucchanti.
upasampadāpekkhāyo vitthāyanti, mankū honti, na sakkonti vissajjetuṃ. bhagavato
etamatthaṃ ārocesuṃ. "anujānāmi, bhikkhave, ekatoupasampannāya bhikkhunisaṇghe
visuddhāya bhikkhusaṇghe upasampādetun"ti.</p>

<p>
<span class="parno">100</span>
<a class="ms" id="p_4v_2063"></a>
tena kho pana samayena bhikkhuniyo ananusiṭṭhā upasampadāpekkhāyo antarāyike
dhamme pucchanti. upasampadāpekkhāyo vitthāyanti, mankū honti, na sakkonti
vissajjetuṃ. bhagavato etamatthaṃ ārocesuṃ. "anujānāmi, bhikkhave, paṭhamaṃ
anusāsitvā pacchā antarāyike dhamme pucchitun"ti.</p>

<p>
<span class="parno">101</span>
<a class="ms" id="p_4v_2064"></a>
tattheva saṇghamajjhe anusāsanti. upasampadāpekkhāyo tatheva vitthāyanti, mankū
honti, na sakkonti vissajjetuṃ. bhagavato etamatthaṃ ārocesuṃ. "anujānāmi,
bhikkhave, ekamantaṃ anusāsitvā saṇghamajjhe antarāyike dhamme pucchituṃ.
evañca pana, bhikkhave, anusāsitabbā.</p>

<p>
<span class="parno">102</span>
<a class="ms" id="p_4v_2065"></a>
<a class="msdiv" id="msdiv424"></a>
paṭhamaṃ upajjhaṃ gāhāpetabbā. upajjhaṃ gāhāpetvā pattacīvaraṃ ācikkhitabbaṃ—
‘ayaṃ te patto, ayaṃ sanghāṭi, ayaṃ uttarāsango, ayaṃ antaravāsako, idaṃ
sankaccikaṃ, ayaṃ udakasāṭikā; gaccha amumhi okāse tiṭṭhāhī’"ti.</p>

<p>
<span class="parno">103</span>
<a class="ms" id="p_4v_2066"></a>
bālā abyattā anusāsanti. duranusiṭṭhā upasampadāpekkhāyo vitthāyanti, mankū
honti, na sakkonti vissajjetuṃ. bhagavato etamatthaṃ ārocesuṃ. "na, bhikkhave,
bālāya abyattāya anusāsitabbā. yā anusāseyya, āpatti dukkaṭassa. anujānāmi,
bhikkhave, byattāya bhikkhuniyā paṭibalāya anusāsitun"ti.</p>

<p>
<span class="parno">104</span>
<a class="ms" id="p_4v_2067"></a>
asammatā anusāsanti. bhagavato etamatthaṃ ārocesuṃ. "na, bhikkhave, asammatāya
anusāsitabbā. yā anusāseyya, āpatti dukkaṭassa. anujānāmi, bhikkhave, sammatāya
anusāsituṃ. evañca pana, bhikkhave, sammannitabbā—  attanā vā attānaṃ
sammannitabbaṃ, parāya vā parā sammannitabbā.</p>

<p>
<span class="parno">105</span>
<a class="ms" id="p_4v_2068"></a>
kathañca attanāva attānaṃ sammannitabbaṃ? byattāya bhikkhuniyā paṭibalāya
saṇgho ñāpetabbo—  ‘suṇātu me, ayye, saṇgho. itthannāmā itthannāmāya ayyāya
upasampadāpekkhā. yadi saṇghassa pattakallaṃ, ahaṃ itthannāmā itthannāmaṃ
anusāseyyan’ti. evaṃ attanāva attānaṃ sammannitabbaṃ.</p>

<p>
<span class="parno">106</span>
<a class="ms" id="p_4v_2069"></a>
kathañca parāya parā sammannitabbā? byattāya bhikkhuniyā paṭibalāya saṇgho
ñāpetabbo—  ‘suṇātu me, ayye, saṇgho. itthannāmā itthannāmāya ayyāya
upasampadāpekkhā. yadi saṇghassa pattakallaṃ, itthannāmā itthannāmaṃ
anusāseyyā’ti. evaṃ parāya parā sammannitabbā.</p>

<p>
<span class="parno">107</span>
<a class="ms" id="p_4v_2070"></a>
tāya sammatāya bhikkhuniyā upasampadāpekkhaṃ upasankamitvā evamassa vacanīyā—
‘suṇasi itthannāme. ayaṃ te saccakālo, bhūtakālo. yaṃ jātaṃ taṃ saṇghamajjhe
pucchante santaṃ atthīti vattabbaṃ, asantaṃ natthīti vattabbaṃ. mā kho
vitthāyi, mā kho manku ahosi. evaṃ taṃ pucchissanti—  nasi animittā, nasi
nimittamattā, nasi alohitā, nasi dhuvalohitā, nasi dhuvacoḷā, nasi paggharantī,
nasi sikharaṇī, nasi itthipaṇḍakā, nasi vepurisikā, nasi sambhinnā, nasi
ubhatobyañjanā? santi te evarūpā ābādhā—  kuṭṭhaṃ, gaṇḍo, kilāso, soso,
apamāro? manussāsi, itthīsi, bhujissāsi, aṇaṇāsi, nasi rājabhaṭī? anuññātāsi
mātāpitūhi, sāmikena? paripuṇṇavīsativassāsi, paripuṇṇaṃ te pattacīvaraṃ,
kiṃnāmāsi, kānāmā te pavattinī’ti?</p>
<hr>

<p>
<span class="parno">108</span>
<a class="ms" id="p_4v_2071"></a>
ekato āgacchanti. na ekato āgantabbaṃ. anusāsikāya paṭhamataraṃ āgantvā saṇgho
ñāpetabbo—  ‘suṇātu me, ayye, saṇgho. itthannāmā itthannāmāya ayyāya
upasampadāpekkhā. anusiṭṭhā sā mayā. yadi saṇghassa pattakallaṃ, itthannāmā
āgaccheyyā’ti. ‘āgacchāhī’ti vattabbā.</p>

<p>
<span class="parno">109</span>
<a class="ms" id="p_4v_2072"></a>
ekaṃsaṃ uttarāsangaṃ kārāpetvā bhikkhunīnaṃ pāde vandāpetvā ukkuṭikaṃ
nisīdāpetvā añjaliṃ paggaṇhāpetvā upasampadaṃ yācāpetabbā—  ‘saṇghaṃ, ayye,
upasampadaṃ yācāmi. ullumpatu maṃ, ayye, saṇgho anukampaṃ upādāya. dutiyampi,
ayye, saṇghaṃ upasampadaṃ yācāmi. ullumpatu maṃ, ayye, saṇgho anukampaṃ
upādāya. tatiyampi, ayye, saṇghaṃ upasampadaṃ yācāmi. ullumpatu maṃ, ayye,
saṇgho anukampaṃ upādāyā’ti. byattāya bhikkhuniyā paṭibalāya saṇgho ñāpetabbo—</p>

<p>
<span class="parno">110</span>
<a class="ms" id="p_4v_2073"></a>
‘suṇātu me, ayye, saṇgho. ayaṃ itthannāmā itthannāmāya ayyāya upasampadāpekkhā.
yadi saṇghassa pattakallaṃ, ahaṃ itthannāmaṃ antarāyike dhamme puccheyyanti.</p>

<p>
<span class="parno">111</span>
<a class="ms" id="p_4v_2074"></a>
suṇasi itthannāme. ayaṃ te saccakālo, bhūtakālo. yaṃ jātaṃ taṃ pucchāmi santaṃ
atthīti vattabbaṃ, asantaṃ natthīti vattabbaṃ. nasi animittā … pe …   kiṃnāmāsi,
kānāmā te pavattinī’ti. byattāya bhikkhuniyā paṭibalāya saṇgho ñāpetabbo—</p>

<p>
<span class="parno">112</span>
<a class="ms" id="p_4v_2075"></a>
<a class="msdiv" id="msdiv425"></a>
‘suṇātu me, ayye, saṇgho. ayaṃ itthannāmā itthannāmāya ayyāya upasampadāpekkhā.
parisuddhā antarāyikehi dhammehi, paripuṇṇassā pattacīvaraṃ. itthannāmā
saṇghaṃ upasampadaṃ yācati itthannāmāya ayyāya pavattiniyā. yadi saṇghassa
pattakallaṃ, saṇgho itthannāmaṃ upasampādeyya itthannāmāya ayyāya pavattiniyā.
esā ñatti.</p>

<p>
<span class="parno">113</span>
<a class="ms" id="p_4v_2076"></a>
suṇātu me, ayye, saṇgho. ayaṃ itthannāmā itthannāmāya ayyāya upasampadāpekkhā.
parisuddhā antarāyikehi dhammehi, paripuṇṇassā pattacīvaraṃ. itthannāmā saṇghaṃ
upasampadaṃ yācati itthannāmāya ayyāya pavattiniyā. saṇgho itthannāmaṃ
upasampādeti itthannāmāya ayyāya pavattiniyā. yassā ayyāya khamati itthannāmāya
upasampadā itthannāmāya ayyāya pavattiniyā, sā tuṇhassa; yassā nakkhamati, sā
bhāseyya.</p>
<hr>

<p>
<span class="parno">114</span>
<a class="ms" id="p_4v_2077"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me, ayye,
saṇgho. ayaṃ itthannāmā itthannāmāya ayyāya upasampadāpekkhā. parisuddhā
antarāyikehi dhammehi, paripuṇṇassā pattacīvaraṃ. itthannāmā saṇghaṃ
upasampadaṃ yācati itthannāmāya ayyāya pavattiniyā. saṇgho itthannāmaṃ
upasampādeti itthannāmāya ayyāya pavattiniyā. yassā ayyāya khamati itthannāmāya
upasampadā itthannāmāya ayyāya pavattiniyā, sā tuṇhassa; yassā nakkhamati, sā
bhāseyya.</p>
<hr>

<p>
<span class="parno">115</span>
<a class="ms" id="p_4v_2078"></a>
upasampannā saṇghena itthannāmā itthannāmāya ayyāya pavattiniyā. khamati
saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">116</span>
<a class="ms" id="p_4v_2079"></a>
tāvadeva taṃ ādāya bhikkhusaṇghaṃ upasankamitvā ekaṃsaṃ uttarāsangaṃ kārāpetvā
bhikkhūnaṃ pāde vandāpetvā ukkuṭikaṃ nisīdāpetvā añjaliṃ paggaṇhāpetvā
upasampadaṃ yācāpetabbā—  ‘ahaṃ, ayyā, itthannāmā itthannāmāya ayyāya
upasampadāpekkhā. ekatoupasampannā bhikkhunisaṇghe, visuddhā; saṇghaṃ, ayyā,
upasampadaṃ yācāmi. ullumpatu maṃ, ayyā, saṇgho anukampaṃ upādāya. ahaṃ, ayyā,
itthannāmā itthannāmāya ayyāya upasampadāpekkhā. ekatoupasampannā
bhikkhunisaṇghe, visuddhā. dutiyampi, ayyā, saṇghaṃ upasampadaṃ yācāmi.
ullumpatu maṃ, ayyā, saṇgho anukampaṃ upādāya. ahaṃ, ayyā, itthannāmā
itthannāmāya ayyāya upasampadāpekkhā. ekatoupasampannā bhikkhunisaṇghe,
visuddhā. tatiyampi, ayyā, saṇghaṃ upasampadaṃ yācāmi. ullumpatu maṃ, ayyā,
saṇgho anukampaṃ upādāyā’ti. byattena bhikkhunā paṭibalena saṇgho ñāpetabbo—</p>

<p>
<span class="parno">117</span>
<a class="ms" id="p_4v_2080"></a>
‘suṇātu me, bhante, saṇgho. ayaṃ itthannāmā itthannāmāya upasampadāpekkhā.
ekatoupasampannā bhikkhunisaṇghe, visuddhā. itthannāmā saṇghaṃ upasampadaṃ
yācati itthannāmāya pavattiniyā. yadi saṇghassa pattakallaṃ, saṇgho itthannāmaṃ
upasampādeyya, itthannāmāya pavattiniyā. esā ñatti.</p>

<p>
<span class="parno">118</span>
<a class="ms" id="p_4v_2081"></a>
suṇātu me, bhante, saṇgho. ayaṃ itthannāmā itthannāmāya upasampadāpekkhā.
ekatoupasampannā bhikkhunisaṇghe, visuddhā. itthannāmā saṇghaṃ upasampadaṃ
yācati itthannāmāya pavattiniyā. saṇgho itthannāmaṃ upasampādeti itthannāmāya
pavattiniyā. yassāyasmato khamati itthannāmāya upasampadā itthannāmāya
pavattiniyā, so tuṇhassa; yassa nakkhamati, so bhāseyya.</p>
<hr>

<p>
<span class="parno">119</span>
<a class="ms" id="p_4v_2082"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ayaṃ itthannāmā itthannāmāya upasampadāpekkhā. ekatoupasampannā
bhikkhunisaṇghe, visuddhā. itthannāmā saṇghaṃ upasampadaṃ yācati itthannāmāya
pavattiniyā. saṇgho itthannāmaṃ upasampādeti itthannāmāya pavattiniyā.
yassāyasmato khamati itthannāmāya upasampadā itthannāmāya pavattiniyā, so
tuṇhassa; yassa nakkhamati, so bhāseyya.</p>
<hr>

<p>
<span class="parno">120</span>
<a class="ms" id="p_4v_2083"></a>
upasampannā saṇghena itthannāmā itthannāmāya pavattiniyā. khamati saṇghassa,
tasmā tuṇhī, evametaṃ dhārayāmī’ti.</p>

<p>
<span class="parno">121</span>
<a class="ms" id="p_4v_2084"></a>
tāvadeva chāyā metabbā, utuppamāṇaṃ ācikkhitabbaṃ, divasabhāgo ācikkhitabbo,
sangīti ācikkhitabbā, bhikkhuniyo vattabbā—  imissā tayo ca nissaye, aṭṭha ca
akaraṇīyāni ācikkheyyāthā"ti.</p>
<hr>

<p>
<span class="parno">122</span>
<a class="ms" id="p_4v_2085"></a>
<a class="msdiv" id="msdiv426"></a>
tena kho pana samayena bhikkhuniyo bhattagge āsanaṃ sankasāyantiyo kālaṃ
vītināmesuṃ. bhagavato etamatthaṃ ārocesuṃ. "anujānāmi, bhikkhave, aṭṭhannaṃ
bhikkhunīnaṃ yathāvuḍḍhaṃ, avasesānaṃ yathāgatikan"ti.</p>

<p>
<span class="parno">123</span>
<a class="ms" id="p_4v_2086"></a>
tena kho pana samayena bhikkhuniyo—  "bhagavatā anuññātaṃ aṭṭhannaṃ
bhikkhunīnaṃ yathāvuḍḍhaṃ, avasesānaṃ yathāgatikan"ti—  sabbattha aṭṭheva
bhikkhuniyo yathāvuḍḍhaṃ paṭibāhanti, avasesāyo yathāgatikaṃ. bhagavato
etamatthaṃ ārocesuṃ. "anujānāmi, bhikkhave, bhattagge aṭṭhannaṃ bhikkhunīnaṃ
yathāvuḍḍhaṃ, avasesānaṃ yathāgatikaṃ; aññattha sabbattha yathāvuḍḍhaṃ na
paṭibāhitabbaṃ. yā paṭibāheyya, āpatti dukkaṭassā"ti.</p>

<p>
<span class="parno">124</span>
<a class="ms" id="p_4v_2087"></a>
<a class="msdiv" id="msdiv427"></a>
tena kho pana samayena bhikkhuniyo na pavārenti. bhagavato etamatthaṃ ārocesuṃ.
"na, bhikkhave, bhikkhuniyā na pavāretabbaṃ. yā na pavāreyya, yathādhammo
kāretabbo"ti.</p>

<p>
<span class="parno">125</span>
<a class="ms" id="p_4v_2088"></a>
tena kho pana samayena bhikkhuniyo attanā pavāretvā bhikkhusaṇghaṃ na
pavārenti. bhagavato etamatthaṃ ārocesuṃ. "na, bhikkhave, bhikkhuniyā attanā
pavāretvā bhikkhusaṇgho na pavāretabbo. yā na pavāreyya, yathādhammo
kāretabbo"ti.</p>

<p>
<span class="parno">126</span>
<a class="ms" id="p_4v_2089"></a>
tena kho pana samayena bhikkhuniyo bhikkhūhi saddhiṃ ekato pavārentiyo
kolāhalaṃ akaṃsu. bhagavato etamatthaṃ ārocesuṃ. "na, bhikkhave, bhikkhuniyā
bhikkhūhi saddhiṃ ekato pavāretabbaṃ. yā pavāreyya, āpatti dukkaṭassā"ti.</p>

<p>
<span class="parno">127</span>
<a class="ms" id="p_4v_2090"></a>
tena kho pana samayena bhikkhuniyo purebhattaṃ pavārentiyo kālaṃ vītināmesuṃ.
bhagavato etamatthaṃ ārocesuṃ. "anujānāmi, bhikkhave, pacchābhattaṃ
pavāretun"ti. pacchābhattaṃ pavārentiyo vikāle ahesuṃ. bhagavato etamatthaṃ
ārocesuṃ. "anujānāmi, bhikkhave, ajjatanā bhikkhunisaṇghaṃ pavāretvā aparajju
bhikkhusaṇghaṃ pavāretun"ti.</p>

<p>
<span class="parno">128</span>
<a class="ms" id="p_4v_2091"></a>
tena kho pana samayena sabbo bhikkhunisaṇgho pavārento kolāhalaṃ akāsi.
bhagavato etamatthaṃ ārocesuṃ. "anujānāmi, bhikkhave, ekaṃ bhikkhuniṃ byattaṃ
paṭibalaṃ sammannituṃ—  bhikkhunisaṇghassa atthāya bhikkhusaṇghaṃ pavāretuṃ.
evañca pana, bhikkhave, sammannitabbā. paṭhamaṃ bhikkhunī yācitabbā, yācitvā
byattāya bhikkhuniyā paṭibalāya saṇgho ñāpetabbo—</p>

<p>
<span class="parno">129</span>
<a class="ms" id="p_4v_2092"></a>
‘suṇātu me, ayye, saṇgho. yadi saṇghassa pattakallaṃ, saṇgho itthannāmaṃ
bhikkhuniṃ sammanneyya bhikkhunisaṇghassa atthāya bhikkhusaṇghaṃ pavāretuṃ. esā
ñatti.</p>

<p>
<span class="parno">130</span>
<a class="ms" id="p_4v_2093"></a>
suṇātu me, ayye, saṇgho. saṇgho itthannāmaṃ bhikkhuniṃ sammannati
bhikkhunisaṇghassa atthāya bhikkhusaṇghaṃ pavāretuṃ. yassā ayyāya khamati
itthannāmāya bhikkhuniyā sammuti bhikkhunisaṇghassa atthāya bhikkhusaṇghaṃ
pavāretuṃ, sā tuṇhassa; yassā nakkhamati, sā bhāseyya.</p>

<p>
<span class="parno">131</span>
<a class="ms" id="p_4v_2094"></a>
sammatā saṇghena itthannāmā bhikkhunī bhikkhunisaṇghassa atthāya bhikkhusaṇghaṃ
pavāretuṃ. khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">132</span>
<a class="ms" id="p_4v_2095"></a>
tāya sammatāya bhikkhuniyā bhikkhunisaṇghaṃ ādāya bhikkhusaṇghaṃ upasankamitvā
ekaṃsaṃ uttarāsangaṃ karitvā bhikkhūnaṃ pāde vanditvā ukkuṭikaṃ nisīditvā
añjaliṃ paggahetvā evamassa vacanīyo—  ‘bhikkhunisaṇgho, ayyā, bhikkhusaṇghaṃ
pavāreti—  diṭṭhena vā, sutena vā parisankāya vā. vadatu, ayyā, bhikkhusaṇgho
bhikkhunisaṇghaṃ anukampaṃ upādāya, passanto paṭikarissati. dutiyampi, ayyā … pe …
tatiyampi, ayyā, bhikkhunisaṇgho bhikkhusaṇghaṃ pavāreti—  diṭṭhena vā,
sutena vā, parisankāya vā. vadatu, ayyā, bhikkhusaṇgho bhikkhunisaṇghaṃ
anukampaṃ upādāya, passanto paṭikarissatī’"ti.</p>

<p>
<span class="parno">133</span>
<a class="ms" id="p_4v_2096"></a>
<a class="msdiv" id="msdiv428"></a>
tena kho pana samayena bhikkhuniyo bhikkhūnaṃ uposathaṃ ṭhapenti, pavāraṇaṃ
ṭhapenti, savacanīyaṃ karonti, anuvādaṃ paṭṭhapenti, okāsaṃ kārenti, codenti,
sārenti. bhagavato etamatthaṃ ārocesuṃ. "na, bhikkhave, bhikkhuniyā bhikkhussa
uposatho ṭhapetabbo; ṭhapitopi aṭṭhapito; ṭhapentiyā āpatti dukkaṭassa. na
pavāraṇā ṭhapetabbā; ṭhapitāpi aṭṭhapitā; ṭhapentiyā āpatti dukkaṭassa. na
savacanīyaṃ kātabbaṃ; katampi akataṃ; karontiyā āpatti dukkaṭassa. na anuvādo
paṭṭhapetabbo; paṭṭhapitopi appaṭṭhapito; paṭṭhapentiyā āpatti dukkaṭassa. na
okāso kāretabbo; kāritopi akārito; kārentiyā āpatti dukkaṭassa. na codetabbo;
coditopi acodito; codentiyā āpatti dukkaṭassa. na sāretabbo; sāritopi asārito;
sārentiyā āpatti dukkaṭassā"ti.</p>
<hr>

<p>
<span class="parno">134</span>
<a class="ms" id="p_4v_2097"></a>
tena kho pana samayena bhikkhū bhikkhunīnaṃ uposathaṃ ṭhapenti, pavāraṇaṃ
ṭhapenti, savacanīyaṃ karonti, anuvādaṃ paṭṭhapenti, okāsaṃ kārenti, codenti,
sārenti. bhagavato etamatthaṃ ārocesuṃ. "anujānāmi, bhikkhave, bhikkhunā
bhikkhuniyā uposathaṃ ṭhapetuṃ; ṭhapitopi suṭṭhapito; ṭhapentassa anāpatti.
pavāraṇaṃ ṭhapetuṃ; ṭhapitāpi suṭṭhapitā; ṭhapentassa anāpatti. savacanīyaṃ
kātuṃ; katampi sukataṃ; karontassa anāpatti. anuvādaṃ paṭṭhapetuṃ; paṭṭhapitopi
suppaṭṭhapito; paṭṭhapentassa anāpatti. okāsaṃ kāretuṃ; kāritopi sukārito;
kārentassa anāpatti. codetuṃ; coditāpi sucoditā; codentassa anāpatti. sāretuṃ;
sāritāpi susāritā; sārentassa anāpattī"ti.</p>

<p>
<span class="parno">135</span>
<a class="ms" id="p_4v_2098"></a>
<a class="msdiv" id="msdiv429"></a>
tena kho pana samayena chabbaggiyā bhikkhuniyo yānena yāyanti—  itthiyuttenapi
purisantarena, purisayuttenapi itthantarena. manussā ujjhāyanti khiyyanti
vipācenti … pe …   seyyathāpi gangāmahiyāyā"ti. bhagavato etamatthaṃ ārocesuṃ. "na,
bhikkhave, bhikkhuniyā yānena yāyitabbaṃ. yā yāyeyya, yathādhammo
kāretabbo"ti.</p>

<p>
<span class="parno">136</span>
<a class="ms" id="p_4v_2099"></a>
tena kho pana samayena aññatarā bhikkhunī gilānā hoti, na sakkoti padasā
gantuṃ. bhagavato etamatthaṃ ārocesuṃ. "anujānāmi, bhikkhave, gilānāya
yānan"ti. atha kho bhikkhunīnaṃ etadahosi—  "itthiyuttaṃ nu kho, purisayuttaṃ
nu kho"ti? bhagavato etamatthaṃ ārocesuṃ. "anujānāmi, bhikkhave, itthiyuttaṃ
purisayuttaṃ hatthavaṭṭakan"ti.</p>

<p>
<span class="parno">137</span>
<a class="ms" id="p_4v_2100"></a>
tena kho pana samayena aññatarissā bhikkhuniyā yānugghātena bāḷhataraṃ aphāsu
ahosi. bhagavato etamatthaṃ ārocesuṃ. "anujānāmi, bhikkhave, sivikaṃ
pāṭankin"ti.</p>

<p>
<span class="parno">138</span>
<a class="ms" id="p_4v_2101"></a>
<a class="msdiv" id="msdiv430"></a>
tena kho pana samayena aḍḍhakāsī gaṇikā bhikkhunīsu pabbajitā hoti. sā ca
sāvatthiṃ gantukāmā hoti—  "bhagavato santike upasampajjissāmī"ti. assosuṃ kho
dhuttā—  "aḍḍhakāsī kira gaṇikā sāvatthiṃ gantukāmā"ti. te magge pariyuṭṭhiṃsu.
assosi kho aḍḍhakāsī gaṇikā—  "dhuttā kira magge pariyuṭṭhitā"ti. bhagavato
santike dūtaṃ pāhesi—  "ahañhi upasampajjitukāmā; kathaṃ nu kho mayā
paṭipajjitabban"ti? atha kho bhagavā etasmiṃ nidāne etasmiṃ pakaraṇe dhammiṃ
kathaṃ katvā bhikkhū āmantesi—  "anujānāmi, bhikkhave, dūtenapi
upasampādetun"ti.</p>

<p>
<span class="parno">139</span>
<a class="ms" id="p_4v_2102"></a>
bhikkhudūtena upasampādenti. bhagavato etamatthaṃ ārocesuṃ. "na, bhikkhave,
bhikkhudūtena upasampādetabbā. yo upasampādeyya, āpatti dukkaṭassā"ti.
sikkhamānadūtena upasampādenti … pe …   sāmaṇeradūtena upasampādenti … pe …
sāmaṇeridūtena upasampādenti … pe …   bālāya abyattāya dūtena upasampādenti. "na,
bhikkhave, bālāya abyattāya dūtena upasampādetabbā. yo upasampādeyya, āpatti
dukkaṭassa. anujānāmi, bhikkhave, byattāya bhikkhuniyā paṭibalāya dūtena
upasampādetunti.</p>

<p>
<span class="parno">140</span>
<a class="ms" id="p_4v_2103"></a>
tāya dūtāya bhikkhuniyā saṇghaṃ upasankamitvā ekaṃsaṃ uttarāsangaṃ karitvā
bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa
vacanīyo—  ‘itthannāmā, ayyā, itthannāmāya ayyāya upasampadāpekkhā.
ekatoupasampannā bhikkhunisaṇghe, visuddhā. sā kenacideva antarāyena na
āgacchati. itthannāmā, ayyā, saṇghaṃ upasampadaṃ yācati. ullumpatu taṃ, ayyā,
saṇgho anukampaṃ upādāya. itthannāmā, ayyā, itthannāmāya ayyāya
upasampadāpekkhā. ekatoupasampannā bhikkhunisaṇghe, visuddhā. sā kenacideva
antarāyena na āgacchati. dutiyampi, ayyā, itthannāmā saṇghaṃ upasampadaṃ
yācati. ullumpatu taṃ, ayyā, saṇgho anukampaṃ upādāya. itthannāmā, ayyā,
itthannāmāya ayyāya upasampadāpekkhā. ekatoupasampannā bhikkhunisaṇghe,
visuddhā. sā kenacideva antarāyena na āgacchati. tatiyampi, ayyā, itthannāmā
saṇghaṃ upasampadaṃ yācati. ullumpatu taṃ, ayyā, saṇgho anukampaṃ upādāyā’ti.
byattena bhikkhunā paṭibalena saṇgho ñāpetabbo—</p>

<p>
<span class="parno">141</span>
<a class="ms" id="p_4v_2104"></a>
‘suṇātu me, bhante, saṇgho. itthannāmā itthannāmāya upasampadāpekkhā.
ekatoupasampannā bhikkhunisaṇghe, visuddhā. sā kenacideva antarāyena na
āgacchati. itthannāmā saṇghaṃ upasampadaṃ yācati itthannāmāya pavattiniyā. yadi
saṇghassa pattakallaṃ, saṇgho itthannāmaṃ upasampādeyya itthannāmāya
pavattiniyā. esā ñatti.</p>
<hr>

<p>
<span class="parno">142</span>
<a class="ms" id="p_4v_2105"></a>
suṇātu me, bhante, saṇgho. itthannāmā itthannāmāya upasampadāpekkhā.
ekatoupasampannā bhikkhunisaṇghe, visuddhā. sā kenacideva antarāyena na
āgacchati. itthannāmā saṇghaṃ upasampadaṃ yācati itthannāmāya pavattiniyā.
saṇgho itthannāmaṃ upasampādeti itthannāmāya pavattiniyā. yassāyasmato khamati
itthannāmāya upasampadā itthannāmāya pavattiniyā, so tuṇhassa; yassa
nakkhamati, so bhāseyya.</p>

<p>
<span class="parno">143</span>
<a class="ms" id="p_4v_2106"></a>
dutiyampi etamatthaṃ vadāmi … pe …   tatiyampi etamatthaṃ vadāmi. suṇātu me,
bhante, saṇgho. itthannāmā itthannāmāya upasampadāpekkhā. ekatoupasampannā
bhikkhunisaṇghe, visuddhā. sā kenacideva antarāyena na āgacchati. itthannāmā
saṇghaṃ upasampadaṃ yācati itthannāmāya pavattiniyā. saṇgho itthannāmaṃ
upasampādeti itthannāmāya pavattiniyā. yassāyasmato khamati itthannāmāya
upasampadā itthannāmāya pavattiniyā, so tuṇhassa; yassa nakkhamati, so
bhāseyya.</p>

<p>
<span class="parno">144</span>
<a class="ms" id="p_4v_2107"></a>
upasampannā saṇghena itthannāmā itthannāmāya pavattiniyā. khamati saṇghassa,
tasmā tuṇhī, evametaṃ dhārayāmī’ti.</p>
<hr>

<p>
<span class="parno">145</span>
<a class="ms" id="p_4v_2108"></a>
tāvadeva chāyā metabbā, utuppamāṇaṃ ācikkhitabbaṃ, divasabhāgo ācikkhitabbo,
sangīti ācikkhitabbā, bhikkhuniyo vattabbā—  tassā tayo ca nissaye, aṭṭha ca
akaraṇīyāni ācikkheyyāthā"ti.</p>

<p>
<span class="parno">146</span>
<a class="ms" id="p_4v_2109"></a>
<a class="msdiv" id="msdiv431"></a>
tena kho pana samayena bhikkhuniyo araññe viharanti. dhuttā dūsenti. bhagavato
etamatthaṃ, ārocesuṃ. "na, bhikkhave, bhikkhuniyā araññe vatthabbaṃ. yā
vaseyya, āpatti dukkaṭassā"ti.</p>

<p>
<span class="parno">147</span>
<a class="ms" id="p_4v_2110"></a>
tena kho pana samayena aññatarena upāsakena bhikkhunisaṇghassa uddosito dinno
hoti. bhagavato etamatthaṃ ārocesuṃ. "anujānāmi, bhikkhave, uddositan"ti.
uddosito na sammati. bhagavato etamatthaṃ ārocesuṃ. "anujānāmi, bhikkhave,
upassayan"ti. upassayo na sammati. bhagavato etamatthaṃ ārocesuṃ. "anujānāmi,
bhikkhave, navakamman"ti. navakammaṃ na sammati. bhagavato etamatthaṃ ārocesuṃ.
"anujānāmi, bhikkhave, puggalikampi kātun"ti.</p>

<p>
<span class="parno">148</span>
<a class="ms" id="p_4v_2111"></a>
<a class="msdiv" id="msdiv432"></a>
tena kho pana samayena aññatarā itthī sannisinnagabbhā bhikkhunīsu pabbajitā
hoti. tassā pabbajitāya gabbho vuṭṭhāti. atha kho tassā bhikkhuniyā etadahosi—
"kathaṃ nu kho mayā imasmiṃ dārake paṭipajjitabban"ti? bhagavato etamatthaṃ
ārocesuṃ. "anujānāmi, bhikkhave, posetuṃ, yāva so dārako viññutaṃ pāpuṇātī"ti.</p>

<p>
<span class="parno">149</span>
<a class="ms" id="p_4v_2112"></a>
atha kho tassā bhikkhuniyā etadahosi—  "mayā ca na labbhā ekikāya vatthuṃ,
aññāya ca bhikkhuniyā na labbhā dārakena saha vatthuṃ, kathaṃ nu kho mayā
paṭipajjitabban"ti? bhagavato etamatthaṃ ārocesuṃ. "anujānāmi, bhikkhave, ekaṃ
bhikkhuniṃ sammannitvā tassā bhikkhuniyā dutiyaṃ dātuṃ. evañca pana, bhikkhave,
sammannitabbā. paṭhamaṃ bhikkhunī yācitabbā, yācitvā byattāya bhikkhuniyā
paṭibalāya saṇgho ñāpetabbo—</p>

<p>
<span class="parno">150</span>
<a class="ms" id="p_4v_2113"></a>
‘suṇātu me, ayye, saṇgho. yadi saṇghassa pattakallaṃ, saṇgho itthannāmaṃ
bhikkhuniṃ sammanneyya itthannāmāya bhikkhuniyā dutiyaṃ. esā ñatti.</p>

<p>
<span class="parno">151</span>
<a class="ms" id="p_4v_2114"></a>
suṇātu me, ayye, saṇgho. saṇgho itthannāmaṃ bhikkhuniṃ sammannati itthannāmāya
bhikkhuniyā dutiyaṃ. yassā ayyāya khamati itthannāmāya bhikkhuniyā sammuti
itthannāmāya bhikkhuniyā dutiyāya, sā tuṇhassa; yassā nakkhamati, sā bhāseyya.</p>

<p>
<span class="parno">152</span>
<a class="ms" id="p_4v_2115"></a>
sammatā saṇghena itthannāmā bhikkhunī itthannāmāya bhikkhuniyā dutiyā. khamati
saṇghassa, tasmā tuṇhī, evametaṃ dhārayāmī’"ti.</p>

<p>
<span class="parno">153</span>
<a class="ms" id="p_4v_2116"></a>
atha kho tassā dutiyikāya bhikkhuniyā etadahosi—  "kathaṃ nu kho mayā imasmiṃ
dārake paṭipajjitabban"ti? bhagavato etamatthaṃ ārocesuṃ. "anujānāmi,
bhikkhave, ṭhapetvā sāgāraṃ yathā aññasmiṃ purise paṭipajjanti evaṃ tasmiṃ
dārake paṭipajjitun"ti.</p>

<p>
<span class="parno">154</span>
<a class="ms" id="p_4v_2117"></a>
<a class="msdiv" id="msdiv433"></a>
tena kho pana samayena aññatarā bhikkhunī garudhammaṃ ajjhāpannā hoti
mānattacārinī. atha kho tassā bhikkhuniyā etadahosi—  "mayā ca na labbhā
ekikāya vatthuṃ, aññāya ca bhikkhuniyā na labbhā saha mayā vatthuṃ, kathaṃ nu
kho mayā paṭipajjitabban"ti? bhagavato etamatthaṃ ārocesuṃ. "anujānāmi,
bhikkhave, ekaṃ bhikkhuniṃ sammannitvā tassā bhikkhuniyā dutiyaṃ dātuṃ. evañca
pana, bhikkhave, sammannitabbā. paṭhamaṃ bhikkhunī yācitabbā, yācitvā byattāya
bhikkhuniyā paṭibalāya saṇgho ñāpetabbo—</p>

<p>
<span class="parno">155</span>
<a class="ms" id="p_4v_2118"></a>
‘suṇātu me, ayye, saṇgho. yadi saṇghassa pattakallaṃ, saṇgho itthannāmaṃ
bhikkhuniṃ sammanneyya itthannāmāya bhikkhuniyā dutiyaṃ. esā ñatti.</p>

<p>
<span class="parno">156</span>
<a class="ms" id="p_4v_2119"></a>
suṇātu me, ayye, saṇgho. saṇgho itthannāmaṃ bhikkhuniṃ sammannati itthannāmāya
bhikkhuniyā dutiyaṃ. yassā ayyāya khamati itthannāmāya bhikkhuniyā sammuti
itthannāmāya bhikkhuniyā dutiyāya, sā tuṇhassa; yassā nakkhamati, sā bhāseyya.</p>

<p>
<span class="parno">157</span>
<a class="ms" id="p_4v_2120"></a>
sammatā saṇghena itthannāmā bhikkhunī itthannāmāya bhikkhuniyā dutiyā. khamati
saṇghassa, tasmā tuṇhī, evametaṃ dhārayāmī’"ti.</p>

<p>
<span class="parno">158</span>
<a class="ms" id="p_4v_2121"></a>
<a class="msdiv" id="msdiv434"></a>
tena kho pana samayena aññatarā bhikkhunī sikkhaṃ paccakkhāya vibbhami. sā puna
paccāgantvā bhikkhuniyo upasampadaṃ yāci. bhagavato etamatthaṃ ārocesuṃ. "na,
bhikkhave, bhikkhuniyā sikkhāpaccakkhānaṃ; yadeva sā vibbhantā tadeva sā
abhikkhunī"ti.</p>

<p>
<span class="parno">159</span>
<a class="ms" id="p_4v_2122"></a>
tena kho pana samayena aññatarā bhikkhunī sakāvāsā titthāyatanaṃ sankami. sā
puna paccāgantvā bhikkhuniyo upasampadaṃ yāci. bhagavato etamatthaṃ ārocesuṃ.
"yā sā, bhikkhave, bhikkhunī sakāvāsā titthāyatanaṃ sankantā, sā āgatā na
upasampādetabbā"ti.</p>

<p>
<span class="parno">160</span>
<a class="ms" id="p_4v_2123"></a>
tena kho pana samayena bhikkhuniyo purisehi abhivādanaṃ, kesacchedanaṃ,
nakhacchedanaṃ, vaṇappaṭikammaṃ, kukkuccāyantā na sādiyanti. bhagavato
etamatthaṃ ārocesuṃ. "anujānāmi, bhikkhave, sāditun"ti.</p>

<p>
<span class="parno">161</span>
<a class="ms" id="p_4v_2124"></a>
<a class="msdiv" id="msdiv435"></a>
tena kho pana samayena bhikkhuniyo pallankena nisīdanti paṇhisamphassaṃ
sādiyantī. bhagavato etamatthaṃ ārocesuṃ. "na, bhikkhave, bhikkhuniyā
pallankena nisīditabbaṃ. yā nisīdeyya, āpatti dukkaṭassā"ti.</p>

<p>
<span class="parno">162</span>
<a class="ms" id="p_4v_2125"></a>
tena kho pana samayena aññatarā bhikkhunī gilānā hoti. tassā vinā pallankena na
phāsu hoti. bhagavato etamatthaṃ ārocesuṃ. "anujānāmi, bhikkhave, bhikkhuniyā
aḍḍhapallankan"ti.</p>

<p>
<span class="parno">163</span>
<a class="ms" id="p_4v_2126"></a>
tena kho pana samayena bhikkhuniyo vaccakuṭiyā vaccaṃ karonti. chabbaggiyā
bhikkhuniyo tattheva gabbhaṃ pātenti. bhagavato etamatthaṃ ārocesuṃ. "na,
bhikkhave, bhikkhuniyā vaccakuṭiyā vacco kātabbo. yā kareyya, āpatti
dukkaṭassa. anujānāmi, bhikkhave, heṭṭhā vivaṭe uparipaṭicchanne vaccaṃ
kātun"ti.</p>

<p>
<span class="parno">164</span>
<a class="ms" id="p_4v_2127"></a>
<a class="msdiv" id="msdiv436"></a>
tena kho pana samayena bhikkhuniyo cuṇṇena nahāyanti. manussā ujjhāyanti
khiyyanti vipācenti … pe …   seyyathāpi gihinī kāmabhoginiyo"ti. bhagavato
etamatthaṃ ārocesuṃ. "na, bhikkhave, bhikkhuniyā cuṇṇena nahāyitabbaṃ. yā
nahāyeyya, āpatti dukkaṭassa. anujānāmi, bhikkhave, kukkusaṃ mattikan"ti.</p>

<p>
<span class="parno">165</span>
<a class="ms" id="p_4v_2128"></a>
tena kho pana samayena bhikkhuniyo vāsitakāya mattikāya nahāyanti. manussā
ujjhāyanti khiyyanti vipācenti … pe …   seyyathāpi gihinī kāmabhoginiyo"ti.
bhagavato etamatthaṃ ārocesuṃ. "na, bhikkhave, bhikkhuniyā vāsitakāya mattikāya
nahāyitabbaṃ. yā nahāyeyya, āpatti dukkaṭassa. anujānāmi, bhikkhave,
pakatimattikan"ti.</p>

<p>
<span class="parno">166</span>
<a class="ms" id="p_4v_2129"></a>
tena kho pana samayena bhikkhuniyo jantāghare nahāyantiyo kolāhalaṃ akaṃsu.
bhagavato etamatthaṃ ārocesuṃ. "na, bhikkhave, bhikkhuniyā jantāghare
nahāyitabbaṃ. yā nahāyeyya, āpatti dukkaṭassā"ti.</p>

<p>
<span class="parno">167</span>
<a class="ms" id="p_4v_2130"></a>
tena kho pana samayena bhikkhuniyo paṭisote nahāyanti dhārāsamphassaṃ
sādiyantī. bhagavato etamatthaṃ ārocesuṃ. "na, bhikkhave, bhikkhuniyā paṭisote
nahāyitabbaṃ. yā nahāyeyya, āpatti dukkaṭassā"ti.</p>

<p>
<span class="parno">168</span>
<a class="ms" id="p_4v_2131"></a>
tena kho pana samayena bhikkhuniyo atitthe nahāyanti. dhuttā dūsenti. bhagavato
etamatthaṃ ārocesuṃ. "na, bhikkhave, bhikkhuniyā atitthe nahāyitabbaṃ. yā
nahāyeyya, āpatti dukkaṭassā"ti.</p>

<p>
<span class="parno">169</span>
<a class="ms" id="p_4v_2132"></a>
tena kho pana samayena bhikkhuniyo purisatitthe nahāyanti. manussā ujjhāyanti
khiyyanti vipācenti … pe …   seyyathāpi gihinī kāmabhoginiyo"ti. bhagavato
etamatthaṃ ārocesuṃ. "na, bhikkhave, bhikkhuniyā purisatitthe nahāyitabbaṃ. yā
nahāyeyya, āpatti dukkaṭassa. anujānāmi, bhikkhave, mahilātitthe nahāyitun"ti.</p>
<hr>
<p class="endsutta">
<span class="parno">170</span>
<a class="ms" id="p_4v_2133"></a>
tatiyabhāṇavāro niṭṭhito.<br>
bhikkhunikkhandhako dasamo.<br>
imasmiṃ khandhake vatthū ekasataṃ.</p>
<p class="endsection summary">
<span class="parno">171</span>
<a class="ms" id="p_4v_2134"></a>
tassuddānaṃ</p>
<hr>
<blockquote>

<p>
<span class="parno">172</span>
<a class="ms" id="p_4v_2135"></a>
pabbajjaṃ gotamī yāci,<br>
nānuññāsi tathāgato;<br>
kapilavatthu vesāliṃ,<br>
agamāsi vināyako.</p>

<p>
<span class="parno">173</span>
<a class="ms" id="p_4v_2136"></a>
rajokiṇṇena koṭṭhake,<br>
ānandassa pavedayi;<br>
bhabboti nayato yāci,<br>
mātāti posikāti ca.</p>

<p>
<span class="parno">174</span>
<a class="ms" id="p_4v_2137"></a>
vassasataṃ tadahu ca,<br>
abhikkhupaccāsīsanā;<br>
pavāraṇā garudhammā,<br>
dve vassā anakkosanā.</p>

<p>
<span class="parno">175</span>
<a class="ms" id="p_4v_2138"></a>
ovaṭo ca aṭṭha dhammā,<br>
yāvajīvānuvattanā;<br>
garudhammapaṭiggāho,<br>
sāvassā upasampadā.</p>

<p>
<span class="parno">176</span>
<a class="ms" id="p_4v_2139"></a>
vassasahassaṃ pañceva,<br>
kumbhathenakasetaṭṭi;<br>
mañjiṭṭhikaupamāhi,<br>
evaṃ saddhammahiṃsanā.</p>
</blockquote>
<hr>
<blockquote>

<p>
<span class="parno">177</span>
<a class="ms" id="p_4v_2140"></a>
āḷiṃ bandheyya pāeva,<br>
puna saddhammasaṇṭhiti;<br>
upasampādetuṃ ayyā,<br>
yathāvuḍḍhābhivādanā.</p>

<p>
<span class="parno">178</span>
<a class="ms" id="p_4v_2141"></a>
na karissanti kimeva,<br>
sādhāraṇāsādhāraṇaṃ;<br>
ovādaṃ pātimokkhañca,<br>
kena nu kho upassayaṃ.</p>

<p>
<span class="parno">179</span>
<a class="ms" id="p_4v_2142"></a>
na jānanti ca ācikkhi,<br>
na karonti ca bhikkhuhi;<br>
paṭiggahetuṃ bhikkhūhi,<br>
bhikkhunīhi paṭiggaho.</p>

<p>
<span class="parno">180</span>
<a class="ms" id="p_4v_2143"></a>
ācikkhi kammaṃ bhikkhūhi,<br>
ujjhāyanti bhikkhunīhi vā;<br>
ācikkhituṃ bhaṇḍanañca,<br>
ropetvā uppalāya ca.</p>

<p>
<span class="parno">181</span>
<a class="ms" id="p_4v_2144"></a>
sāvatthiyā kaddamoda,<br>
avandi kāya ūru ca;<br>
angajātañca obhāsaṃ,<br>
sampayojenti vaggikā.</p>
</blockquote>
<hr>
<blockquote>

<p>
<span class="parno">182</span>
<a class="ms" id="p_4v_2145"></a>
avandiyo daṇḍakammaṃ,<br>
bhikkhuniyo tathā puna;<br>
āvaraṇañca ovādaṃ,<br>
kappati nu kho pakkami.</p>

<p>
<span class="parno">183</span>
<a class="ms" id="p_4v_2146"></a>
bālā vatthuvinicchayā,<br>
ovādaṃ saṇgho pañcahi;<br>
duve tisso na gaṇhanti,<br>
bālā gilānagamikaṃ.</p>

<p>
<span class="parno">184</span>
<a class="ms" id="p_4v_2147"></a>
āraññiko nārocenti,<br>
na paccāgacchanti ca;<br>
dīghaṃ vilīvacammañca,<br>
dussā ca veṇivaṭṭi ca;<br>
coḷaveṇi ca vaṭṭi ca,<br>
suttaveṇi ca vaṭṭikā.</p>

<p>
<span class="parno">185</span>
<a class="ms" id="p_4v_2148"></a>
aṭṭhillaṃ gohanukena,<br>
hatthakocchaṃ pādaṃ tathā;<br>
ūruṃ mukhaṃ dantamaṃsaṃ,<br>
ālimpomaddacuṇṇanā.</p>

<p>
<span class="parno">186</span>
<a class="ms" id="p_4v_2149"></a>
lañchenti angarāgañca,<br>
mukharāgaṃ tathā duve;<br>
avangaṃ visesoloko,<br>
sālokena naccena ca.</p>
</blockquote>
<hr>
<blockquote>

<p>
<span class="parno">187</span>
<a class="ms" id="p_4v_2150"></a>
vesī pānāgāraṃ sūnaṃ,<br>
āpaṇaṃ vaḍḍhi vaṇijjā;<br>
dāsaṃ dāsiṃ kammakaraṃ,<br>
kammakāriṃ upaṭṭhayyuṃ.</p>

<p>
<span class="parno">188</span>
<a class="ms" id="p_4v_2151"></a>
tiracchānaharītaki,<br>
sandhārayanti namatakaṃ;<br>
nīlaṃ pītaṃ lohitakaṃ,<br>
mañjiṭṭhakaṇhacīvarā.</p>

<p>
<span class="parno">189</span>
<a class="ms" id="p_4v_2152"></a>
mahārangamahānāma-<br>
acchinnā dīghameva ca;<br>
pupphaphalakañcukañca,<br>
tirīṭakañca dhārayuṃ.</p>

<p>
<span class="parno">190</span>
<a class="ms" id="p_4v_2153"></a>
bhikkhunī sikkhamānāya,<br>
sāmaṇerāya accaye;<br>
niyyādite parikkhāre,<br>
bhikkhuniyova issarā.</p>

<p>
<span class="parno">191</span>
<a class="ms" id="p_4v_2154"></a>
bhikkhussa sāmaṇerassa,<br>
upāsakassupāsikā;<br>
aññesañca parikkhāre,<br>
niyyāte bhikkhuissarā.</p>
</blockquote>
<hr>
<blockquote>

<p>
<span class="parno">192</span>
<a class="ms" id="p_4v_2155"></a>
mallī gabbhaṃ pattamūlaṃ,<br>
byañjanaṃ āmisena ca;<br>
ussannañca bāḷhataraṃ,<br>
sannidhikatamāmisaṃ.</p>

<p>
<span class="parno">193</span>
<a class="ms" id="p_4v_2156"></a>
bhikkhūnaṃ yādisaṃ bhoṭṭhaṃ,<br>
bhikkhunīnaṃ tathā kare;<br>
senāsanaṃ utuniyo,<br>
makkhīyati paṭāṇi ca.</p>

<p>
<span class="parno">194</span>
<a class="ms" id="p_4v_2157"></a>
chijjanti sabbakālañca,<br>
animittāpi dissare;<br>
nimittā lohitā ceva,<br>
tatheva dhuvalohitā.</p>

<p>
<span class="parno">195</span>
<a class="ms" id="p_4v_2158"></a>
dhuvacoḷapaggharantī,<br>
sikharaṇitthipaṇḍakā;<br>
vepurisī ca sambhinnā,<br>
ubhatobyañjanāpi ca.</p>

<p>
<span class="parno">196</span>
<a class="ms" id="p_4v_2159"></a>
animittādito katvā,<br>
yāva ubhatobyañjanā;<br>
etaṃ peyyālato heṭṭhā,<br>
kuṭṭhaṃ gaṇḍo kilāso ca.</p>
</blockquote>
<hr>
<blockquote>

<p>
<span class="parno">197</span>
<a class="ms" id="p_4v_2160"></a>
sosāpamāro mānusī,<br>
itthīsi bhujissāsi ca;<br>
aṇaṇā na rājabhaṭī,<br>
anuññātā ca vīsati.</p>

<p>
<span class="parno">198</span>
<a class="ms" id="p_4v_2161"></a>
paripuṇṇā ca kiṃnāmā,<br>
kānāmā te pavattinī;<br>
catuvīsantarāyānaṃ,<br>
pucchitvā upasampadā.</p>

<p>
<span class="parno">199</span>
<a class="ms" id="p_4v_2162"></a>
vitthāyanti ananusiṭṭhā,<br>
saṇghamajjhe tatheva ca;<br>
upajjhāgāha sanghāṭi,<br>
uttarantaravāsako.</p>

<p>
<span class="parno">200</span>
<a class="ms" id="p_4v_2163"></a>
sankaccudakasāṭi ca,<br>
ācikkhitvāna pesaye;<br>
bālā asammatekato,<br>
yāce pucchantarāyikā.</p>

<p>
<span class="parno">201</span>
<a class="ms" id="p_4v_2164"></a>
ekatoupasampannā,<br>
bhikkhusaṇghe tathā puna;<br>
chāyā utu divasā ca,<br>
sangīti tayo nissaye.</p>
</blockquote>
<hr>
<blockquote>

<p>
<span class="parno">202</span>
<a class="ms" id="p_4v_2165"></a>
aṭṭha akaraṇīyāni,<br>
kālaṃ sabbattha aṭṭheva;<br>
na pavārenti bhikkhunī,<br>
bhikkhusaṇghaṃ tatheva ca.</p>

<p>
<span class="parno">203</span>
<a class="ms" id="p_4v_2166"></a>
kolāhalaṃ purebhattaṃ,<br>
vikāle ca kolāhalaṃ;<br>
uposathaṃ pavāraṇaṃ,<br>
savacanīyānuvādanaṃ.</p>

<p>
<span class="parno">204</span>
<a class="ms" id="p_4v_2167"></a>
okāsaṃ code sārenti,<br>
paṭikkhittaṃ mahesinā;<br>
tatheva bhikkhu bhikkhunī,<br>
anuññātaṃ mahesinā.</p>

<p>
<span class="parno">205</span>
<a class="ms" id="p_4v_2168"></a>
yānaṃ gilānayuttañca,<br>
yānugghātaḍḍhakāsikā;<br>
bhikkhu sikkhā sāmaṇera,<br>
sāmaṇerī ca bālāya.</p>

<p>
<span class="parno">206</span>
<a class="ms" id="p_4v_2169"></a>
araññe upāsakena,<br>
uddosito upassayaṃ;<br>
na sammati navakammaṃ,<br>
nisinnagabbhaekikā.</p>
</blockquote>
<hr>
<blockquote>

<p>
<span class="parno">207</span>
<a class="ms" id="p_4v_2170"></a>
sāgārañca garudhammaṃ,<br>
paccakkhāya ca sankami;<br>
abhivādanakesā ca,<br>
nakhā ca vaṇakammanā.</p>

<p>
<span class="parno">208</span>
<a class="ms" id="p_4v_2171"></a>
pallankena gilānā ca,<br>
vaccaṃ cuṇṇena vāsitaṃ;<br>
jantāghare paṭisote,<br>
atitthe purisena ca.</p>

<p>
<span class="parno">209</span>
<a class="ms" id="p_4v_2172"></a>
mahāgotamī āyāci,<br>
ānando cāpi yoniso;<br>
parisā catasso honti,<br>
pabbajjā jinasāsane.</p>

<p>
<span class="parno">210</span>
<a class="ms" id="p_4v_2173"></a>
saṃvegajananatthāya,<br>
saddhammassa ca vuddhiyā;<br>
āturassāva bhesajjaṃ,<br>
evaṃ buddhena desitaṃ.</p>

<p>
<span class="parno">211</span>
<a class="ms" id="p_4v_2174"></a>
evaṃ vinītā saddhamme,<br>
mātugāmāpi itarā;<br>
yāyanti accutaṃ ṭhānaṃ,<br>
yattha gantvā na socareti.</p>
</blockquote>
<p class="endsection">
<span class="parno">212</span>
<a class="ms" id="p_4v_2175"></a>
bhikkhunikkhandhako niṭṭhito.</p>

</div><!--End Pali-->
</section>

<div id="nextprev"><a id="previous-sutta" href="../vi/kd21.html"></a></div>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 20 - bhikkhunis
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
