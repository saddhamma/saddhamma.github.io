<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 10</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="topmenu" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
<li class="topmenu" id="bq"><a href="../bq/bq.html">Buddha</a></li>
<li class="topmenu" id="dq"><a href="../dq/dq.html">Dhamma</a></li>
<li class="topmenu" id="sq"><a href="../sq/sq.html">Sangha</a></li>
<li class="topmenu" id="et"><a href="../et/et.html">Training</a></li>
<li class="topmenu" id="es"><a href="../es/es.html">Samadhi</a></li>
<li class="topmenu" id="ev"><a href="../ev/ev.html">Vigilance</a></li>
<li class="topmenu" id="ka"><a href="../ka/ka.html">Kamma</a></li>
<li class="topmenu" id="nt"><a href="../nt/nt.html">Notes on Dhamma</a></li>
<li class="toplast" id="qa"><a href="../qa/qa.html">Questions & Answers</a></li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<h2>Khandaka <span class="minor">( and Mahāvagga)</span> 10 - Unamimity in the Community</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_3v_1945"></a>
<a class="msdiv" id="msdiv451"></a>
tena samayena buddho bhagavā kosambiyaṃ viharati ghositārāme. tena kho pana
samayena aññataro bhikkhu āpattiṃ āpanno hoti. so tassā āpattiyā āpattidiṭṭhi
hoti; aññe bhikkhū tassā āpattiyā anāpattidiṭṭhino honti. so aparena samayena
tassā āpattiyā anāpattidiṭṭhi hoti; aññe bhikkhū tassā āpattiyā āpattidiṭṭhino
honti. atha kho te bhikkhū taṃ bhikkhuṃ etadavocuṃ—  "āpattiṃ tvaṃ, āvuso,
āpanno, passasetaṃ āpattin"ti? "natthi me, āvuso, āpatti yamahaṃ passeyyan"ti.
atha kho te bhikkhū sāmaggiṃ labhitvā taṃ bhikkhuṃ āpattiyā adassane
ukkhipiṃsu. so ca bhikkhu bahussuto hoti āgatāgamo dhammadharo vinayadharo
mātikādharo paṇḍito byatto medhāvī lajjī kukkuccako sikkhākāmo. atha kho so
bhikkhu sandiṭṭhe sambhatte bhikkhū upasankamitvā etadavoca—  "anāpatti esā,
āvuso, nesā āpatti. anāpannomhi, namhi āpanno. anukkhittomhi, namhi ukkhitto.
adhammikenamhi kammena ukkhitto kuppena aṭṭhānārahena. hotha me āyasmanto
dhammato vinayato pakkhā"ti. alabhi kho so bhikkhu sandiṭṭhe sambhatte bhikkhū
pakkhe. jānapadānampi sandiṭṭhānaṃ sambhattānaṃ bhikkhūnaṃ santike dūtaṃ
pāhesi—  "anāpatti esā, āvuso, nesā āpatti. anāpannomhi, namhi āpanno.
anukkhittomhi, namhi ukkhitto. adhammikenamhi kammena ukkhitto kuppena
aṭṭhānārahena. hontu me āyasmanto dhammato vinayato pakkhā"ti. alabhi kho so
bhikkhu jānapadepi sandiṭṭhe sambhatte bhikkhū pakkhe. atha kho te
ukkhittānuvattakā bhikkhū yena ukkhepakā bhikkhū tenupasankamiṃsu,
upasankamitvā ukkhepake bhikkhū etadavocuṃ—  "anāpatti esā, āvuso, nesā āpatti.
anāpanno eso bhikkhu, neso bhikkhu āpanno. anukkhitto eso bhikkhu, neso
bhikkhu ukkhitto. adhammikena kammena ukkhitto kuppena aṭṭhānārahenā"ti. evaṃ
vutte, ukkhepakā bhikkhū ukkhittānuvattake bhikkhū etadavocuṃ—  "āpatti esā,
āvuso, nesā anāpatti. āpanno eso bhikkhu, neso bhikkhu anāpanno. ukkhitto eso
bhikkhu, neso bhikkhu anukkhitto. dhammikena kammena ukkhitto akuppena
ṭhānārahena. mā kho tumhe āyasmanto etaṃ ukkhittakaṃ bhikkhuṃ anuvattittha
anuparivārethā"ti. evampi kho te ukkhittānuvattakā bhikkhū ukkhepakehi
bhikkhūhi vuccamānā tatheva taṃ ukkhittakaṃ bhikkhuṃ anuvattiṃsu
anuparivāresuṃ.</p>

<p>
<span class="parno">2</span>
<a class="ms" id="p_3v_1946"></a>
<a class="msdiv" id="msdiv452"></a>
atha kho aññataro bhikkhu yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho so bhikkhu bhagavantaṃ
etadavoca—  "idha, bhante, aññataro bhikkhu āpattiṃ āpanno ahosi. so tassā
āpattiyā āpattidiṭṭhi ahosi, aññe bhikkhū tassā āpattiyā anāpattidiṭṭhino
ahesuṃ. so aparena samayena tassā āpattiyā anāpattidiṭṭhi ahosi, aññe bhikkhū
tassā āpattiyā āpattidiṭṭhino ahesuṃ. atha kho te, bhante, bhikkhū taṃ bhikkhuṃ
etadavocuṃ—  ‘āpattiṃ tvaṃ, āvuso, āpanno, passasetaṃ āpattin’ti? ‘natthi me,
āvuso, āpatti yamahaṃ passeyyan’ti. atha kho te, bhante, bhikkhū sāmaggiṃ
labhitvā taṃ bhikkhuṃ āpattiyā adassane ukkhipiṃsu. so ca, bhante, bhikkhu
bahussuto āgatāgamo dhammadharo vinayadharo mātikādharo paṇḍito byatto medhāvī
lajjī kukkuccako sikkhākāmo. atha kho so, bhante, bhikkhu sandiṭṭhe sambhatte
bhikkhū upasankamitvā etadavoca—  ‘anāpatti esā, āvuso; nesā āpatti.
anāpannomhi, namhi āpanno. anukkhittomhi, namhi ukkhitto. adhammikenamhi
kammena ukkhitto kuppena aṭṭhānārahena. hotha me āyasmanto dhammato vinayato
pakkhā’ti. alabhi kho so, bhante, bhikkhu sandiṭṭhe sambhatte bhikkhū pakkhe.
jānapadānampi sandiṭṭhānaṃ sambhattānaṃ bhikkhūnaṃ santike dūtaṃ pāhesi—
‘anāpatti esā, āvuso; nesā āpatti. anāpannomhi, namhi āpanno. anukkhittomhi,
namhi ukkhitto. adhammikenamhi kammena ukkhitto kuppena aṭṭhānārahena. hontu me
āyasmanto dhammato vinayato pakkhā’ti. alabhi kho so, bhante, bhikkhu
jānapadepi sandiṭṭhe sambhatte bhikkhū pakkhe. atha kho te, bhante,
ukkhittānuvattakā bhikkhū yena ukkhepakā bhikkhū tenupasankamiṃsu,
upasankamitvā ukkhepake bhikkhū etadavocuṃ—  ‘anāpatti esā, āvuso; nesā āpatti.
anāpanno eso bhikkhu, neso bhikkhu āpanno. anukkhitto eso bhikkhu, neso
bhikkhu ukkhitto. adhammikena kammena ukkhitto kuppena aṭṭhānārahenā’ti. evaṃ
vutte, te, bhante, ukkhepakā bhikkhū ukkhittānuvattake bhikkhū etadavocuṃ—
‘āpatti esā, āvuso; nesā anāpatti. āpanno eso bhikkhu, neso bhikkhu anāpanno.
ukkhitto eso bhikkhu, neso bhikkhu anukkhitto. dhammikena kammena ukkhitto
akuppena ṭhānārahena. mā kho tumhe āyasmanto etaṃ ukkhittakaṃ bhikkhuṃ
anuvattittha anuparivārethā’ti. evampi kho te, bhante, ukkhittānuvattakā
bhikkhū ukkhepakehi bhikkhūhi vuccamānā tatheva taṃ ukkhittakaṃ bhikkhuṃ
anuvattanti anuparivārentī"ti.</p>

<p>
<span class="parno">3</span>
<a class="ms" id="p_3v_1947"></a>
<a class="msdiv" id="msdiv453"></a>
atha kho bhagavā—  "bhinno bhikkhusaṇgho, bhinno bhikkhusaṇgho"ti—  uṭṭhāyāsanā
yena ukkhepakā bhikkhū tenupasankami, upasankamitvā paññatte āsane nisīdi,
nisajja kho bhagavā ukkhepake bhikkhū etadavoca—  "mā kho tumhe, bhikkhave—
‘paṭibhāti no, paṭibhāti no’ti—  yasmiṃ vā tasmiṃ vā bhikkhuṃ ukkhipitabbaṃ
maññittha.</p>
<hr>

<p>
<span class="parno">4</span>
<a class="ms" id="p_3v_1948"></a>
idha pana, bhikkhave, bhikkhu āpattiṃ āpanno hoti. so tassā āpattiyā
anāpattidiṭṭhi hoti, aññe bhikkhū tassā āpattiyā āpattidiṭṭhino honti. te ce,
bhikkhave, bhikkhū taṃ bhikkhuṃ evaṃ jānanti—  ‘ayaṃ kho āyasmā bahussuto
āgatāgamo dhammadharo vinayadharo mātikādharo paṇḍito byatto medhāvī lajjī
kukkuccako sikkhākāmo. sace mayaṃ imaṃ bhikkhuṃ āpattiyā adassane ukkhipissāma,
na mayaṃ iminā bhikkhunā saddhiṃ uposathaṃ karissāma, vinā iminā bhikkhunā
uposathaṃ karissāma, bhavissati saṇghassa tatonidānaṃ bhaṇḍanaṃ kalaho viggaho
vivādo saṇghabhedo saṇgharāji saṇghavavatthānaṃ saṇghanānākaraṇan’ti,
bhedagarukehi, bhikkhave, bhikkhūhi na so bhikkhu āpattiyā adassane
ukkhipitabbo.</p>

<p>
<span class="parno">5</span>
<a class="ms" id="p_3v_1949"></a>
idha pana, bhikkhave, bhikkhu āpattiṃ āpanno hoti. so tassā āpattiyā
anāpattidiṭṭhi hoti, aññe bhikkhū tassā āpattiyā āpattidiṭṭhino honti. te ce,
bhikkhave, bhikkhū taṃ bhikkhuṃ evaṃ jānanti—  ‘ayaṃ kho āyasmā bahussuto
āgatāgamo dhammadharo vinayadharo mātikādharo paṇḍito byatto medhāvī lajjī
kukkuccako sikkhākāmo. sace mayaṃ imaṃ bhikkhuṃ āpattiyā adassane ukkhipissāma,
na mayaṃ iminā bhikkhunā saddhiṃ pavāressāma, vinā iminā bhikkhunā
pavāressāma. na mayaṃ iminā bhikkhunā saddhiṃ saṇghakammaṃ karissāma, vinā
iminā bhikkhunā saṇghakammaṃ karissāma. na mayaṃ iminā bhikkhunā saddhiṃ āsane
nisīdissāma, vinā iminā bhikkhunā āsane nisīdissāma. na mayaṃ iminā bhikkhunā
saddhiṃ yāgupāne nisīdissāma, vinā iminā bhikkhunā yāgupāne nisīdissāma. na
mayaṃ iminā bhikkhunā saddhiṃ bhattagge nisīdissāma, vinā iminā bhikkhunā
bhattagge nisīdissāma. na mayaṃ iminā bhikkhunā saddhiṃ ekacchanne vasissāma,
vinā iminā bhikkhunā ekacchanne vasissāma. na mayaṃ iminā bhikkhunā saddhiṃ
yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ karissāma, vinā
iminā bhikkhunā yathāvuḍḍhaṃ abhivādanaṃ paccuṭṭhānaṃ añjalikammaṃ
sāmīcikammaṃ karissāma. bhavissati saṇghassa tatonidānaṃ bhaṇḍanaṃ kalaho
viggaho vivādo saṇghabhedo saṇgharāji saṇghavavatthānaṃ saṇghanānākaraṇan’ti,
bhedagarukehi, bhikkhave, bhikkhūhi na so bhikkhu āpattiyā adassane
ukkhipitabbo"ti.</p>

<p>
<span class="parno">6</span>
<a class="ms" id="p_3v_1950"></a>
<a class="msdiv" id="msdiv454"></a>
atha kho bhagavā ukkhepakānaṃ bhikkhūnaṃ etamatthaṃ bhāsitvā uṭṭhāyāsanā yena
ukkhittānuvattakā bhikkhū tenupasankami, upasankamitvā paññatte āsane nisīdi,
nisajja kho bhagavā ukkhittānuvattake bhikkhū etadavoca—  "mā kho tumhe,
bhikkhave, āpattiṃ āpajjitvā ‘nāmha āpannā, nāmha āpannā’ti āpattiṃ na
paṭikātabbaṃ maññittha.</p>
<hr>

<p>
<span class="parno">7</span>
<a class="ms" id="p_3v_1951"></a>
idha pana, bhikkhave, bhikkhu āpattiṃ āpanno hoti. so tassā āpattiyā
anāpattidiṭṭhi hoti, aññe bhikkhū tassā āpattiyā āpattidiṭṭhino honti. so ce,
bhikkhave, bhikkhu te bhikkhū evaṃ jānāti—  ‘ime kho āyasmanto bahussutā
āgatāgamā dhammadharā vinayadharā mātikādharā paṇḍitā byattā medhāvino lajjino
kukkuccakā sikkhākāmā, nālaṃ mamaṃ vā kāraṇā aññesaṃ vā kāraṇā chandā dosā mohā
bhayā agatiṃ gantuṃ. sace maṃ ime bhikkhū āpattiyā adassane ukkhipissanti, na
mayā saddhiṃ uposathaṃ karissanti, vinā mayā uposathaṃ karissanti, bhavissati
saṇghassa tatonidānaṃ bhaṇḍanaṃ kalaho viggaho vivādo saṇghabhedo saṇgharāji
saṇghavavatthānaṃ saṇghanānākaraṇan’ti, bhedagarukena, bhikkhave, bhikkhunā
paresampi saddhāya āpatti desetabbā.</p>

<p>
<span class="parno">8</span>
<a class="ms" id="p_3v_1952"></a>
idha pana, bhikkhave, bhikkhu āpattiṃ āpanno hoti. so tassā āpattiyā
anāpattidiṭṭhi hoti, aññe bhikkhū tassā āpattiyā āpattidiṭṭhino honti. so ce,
bhikkhave, bhikkhu te bhikkhū evaṃ jānāti—  ‘ime kho āyasmanto bahussutā
āgatāgamā dhammadharā vinayadharā mātikādharā paṇḍitā byattā medhāvino lajjino
kukkuccakā sikkhākāmā, nālaṃ mamaṃ vā kāraṇā aññesaṃ vā kāraṇā chandā dosā mohā
bhayā agatiṃ gantuṃ. sace maṃ ime bhikkhū āpattiyā adassane ukkhipissanti, na
mayā saddhiṃ pavāressanti, vinā mayā pavāressanti. na mayā saddhiṃ saṇghakammaṃ
karissanti, vinā mayā saṇghakammaṃ karissanti. na mayā saddhiṃ āsane
nisīdissanti, vinā mayā āsane nisīdissanti. na mayā saddhiṃ yāgupāne
nisīdissanti, vinā mayā yāgupāne nisīdissanti. na mayā saddhiṃ bhattagge
nisīdissanti vinā mayā bhattagge nisīdissanti. na mayā saddhiṃ ekacchanne
vasissanti, vinā mayā ekacchanne vasissanti. na mayā saddhiṃ yathāvuḍḍhaṃ
abhivādanaṃ paccuṭṭhānaṃ añjalikammaṃ sāmīcikammaṃ karissanti, vinā mayā
yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ karissanti,
bhavissati saṇghassa tatonidānaṃ bhaṇḍanaṃ kalaho viggaho vivādo saṇghabhedo
saṇgharāji saṇghavavatthānaṃ saṇghanānākaraṇan’ti, bhedagarukena, bhikkhave,
bhikkhunā paresampi saddhāya āpatti desetabbā"ti. atha kho bhagavā
ukkhittānuvattakānaṃ bhikkhūnaṃ etamatthaṃ bhāsitvā uṭṭhāyāsanā pakkāmi.</p>
<hr>

<p>
<span class="parno">9</span>
<a class="ms" id="p_3v_1953"></a>
<a class="msdiv" id="msdiv455"></a>
tena kho pana samayena ukkhittānuvattakā bhikkhū tattheva antosīmāya uposathaṃ
karonti, saṇghakammaṃ karonti. ukkhepakā pana bhikkhū nissīmaṃ gantvā uposathaṃ
karonti, saṇghakammaṃ karonti. atha kho aññataro ukkhepako bhikkhu yena
bhagavā tenupasankami, upasankamitvā bhagavantaṃ abhivādetvā ekamantaṃ nisīdi.
ekamantaṃ nisinno kho so bhikkhu bhagavantaṃ etadavoca—</p>

<p>
<span class="parno">10</span>
<a class="ms" id="p_3v_1954"></a>
"te, bhante, ukkhittānuvattakā bhikkhū tattheva antosīmāya uposathaṃ karonti,
saṇghakammaṃ karonti. mayaṃ pana ukkhepakā bhikkhū nissīmaṃ gantvā uposathaṃ
karoma, saṇghakammaṃ karomā"ti. "te ce, bhikkhu, ukkhittānuvattakā bhikkhū
tattheva antosīmāya uposathaṃ karissanti, saṇghakammaṃ karissanti, yathā mayā
ñatti ca anussāvanā ca paññattā, tesaṃ tāni kammāni dhammikāni kammāni
bhavissanti akuppāni ṭhānārahāni. tumhe ce, bhikkhu, ukkhepakā bhikkhū tattheva
antosīmāya uposathaṃ karissatha, saṇghakammaṃ karissatha, yathā mayā ñatti ca
anussāvanā ca paññattā, tumhākampi tāni kammāni dhammikāni kammāni bhavissanti
akuppāni ṭhānārahāni. taṃ kissa hetu? nānāsaṃvāsakā ete bhikkhū tumhehi, tumhe
ca tehi nānāsaṃvāsakā.</p>

<p>
<span class="parno">11</span>
<a class="ms" id="p_3v_1955"></a>
dvemā, bhikkhu, nānāsaṃvāsakabhūmiyo—  attanā vā attānaṃ nānāsaṃvāsakaṃ karoti,
samaggo vā naṃ saṇgho ukkhipati adassane vā appaṭikamme vā appaṭinissagge vā.
imā kho, bhikkhu, dve nānāsaṃvāsakabhūmiyo. dvemā, bhikkhu,
samānasaṃvāsakabhūmiyo—  attanā vā attānaṃ samānasaṃvāsaṃ karoti, samaggo vā
naṃ saṇgho ukkhittaṃ osāreti adassane vā appaṭikamme vā appaṭinissagge vā. imā
kho, bhikkhu, dve samānasaṃvāsakabhūmiyo"ti.</p>
<hr>

<p>
<span class="parno">12</span>
<a class="ms" id="p_3v_1956"></a>
<a class="msdiv" id="msdiv456"></a>
tena kho pana samayena bhikkhū bhattagge antaraghare bhaṇḍanajātā kalahajātā
vivādāpannā aññamaññaṃ ananulomikaṃ kāyakammaṃ vacīkammaṃ upadaṃsenti,
hatthaparāmāsaṃ karonti. manussā ujjhāyanti khiyyanti vipācenti—  "kathañhi
nāma samaṇā sakyaputtiyā bhattagge antaraghare bhaṇḍanajātā kalahajātā
vivādāpannā aññamaññaṃ ananulomikaṃ kāyakammaṃ vacīkammaṃ upadaṃsessanti,
hatthaparāmāsaṃ karissantī"ti.</p>

<p>
<span class="parno">13</span>
<a class="ms" id="p_3v_1957"></a>
assosuṃ kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ.
ye te bhikkhū appicchā te ujjhāyanti khiyyanti vipācenti—  "kathañhi nāma
bhikkhū bhattagge antaraghare bhaṇḍanajātā kalahajātā vivādāpannā aññamaññaṃ
ananulomikaṃ kāyakammaṃ vacīkammaṃ upadaṃsessanti, hatthaparāmāsaṃ
karissantī"ti. atha kho te bhikkhū bhagavato etamatthaṃ ārocesuṃ … pe …   "saccaṃ
kira, bhikkhave, bhikkhū bhattagge antaraghare bhaṇḍanajātā … pe …
hatthaparāmāsaṃ karontī"ti? "saccaṃ, bhagavā"ti. vigarahi buddho bhagavā … pe …
vigarahitvā dhammiṃ kathaṃ katvā bhikkhū āmantesi—  "bhinne, bhikkhave, saṇghe
adhammiyāyamāne asammodikāya vattamānāya ‘ettāvatā na aññamaññaṃ ananulomikaṃ
kāyakammaṃ vacīkammaṃ upadaṃsessāma, hatthaparāmāsaṃ karissāmā’ti—  āsane
nisīditabbaṃ. bhinne, bhikkhave, saṇghe dhammiyāyamāne sammodikāya vattamānāya
āsanantarikāya nisīditabban"ti.</p>
<hr>

<p>
<span class="parno">14</span>
<a class="ms" id="p_3v_1958"></a>
<a class="msdiv" id="msdiv457"></a>
tena kho pana samayena bhikkhū saṇghamajjhe bhaṇḍanajātā kalahajātā vivādāpannā
aññamaññaṃ mukhasattīhi vitudantā viharanti. te na sakkonti taṃ adhikaraṇaṃ
vūpasametuṃ. atha kho aññataro bhikkhu yena bhagavā tenupasankami,
upasankamitvā bhagavantaṃ abhivādetvā ekamantaṃ aṭṭhāsi. ekamantaṃ ṭhito kho so
bhikkhu bhagavantaṃ etadavoca—  "idha, bhante, bhikkhū saṇghamajjhe
bhaṇḍanajātā kalahajātā vivādāpannā aññamaññaṃ mukhasattīhi vitudantā
viharanti. te na sakkonti taṃ adhikaraṇaṃ vūpasametuṃ. sādhu, bhante, bhagavā
yena te bhikkhū tenupasankamatu anukampaṃ upādāyā"ti. adhivāsesi bhagavā
tuṇhībhāvena.</p>

<p>
<span class="parno">15</span>
<a class="ms" id="p_3v_1959"></a>
atha kho bhagavā yena te bhikkhū tenupasankami, upasankamitvā paññatte āsane
nisīdi, nisajja kho bhagavā te bhikkhū etadavoca—  "alaṃ, bhikkhave, mā
bhaṇḍanaṃ mā kalahaṃ mā viggahaṃ mā vivādan"ti. evaṃ vutte, aññataro
adhammavādī bhikkhu bhagavantaṃ etadavoca—  "āgametu, bhante, bhagavā
dhammassāmī; appossukko, bhante, bhagavā diṭṭhadhammasukhavihāramanuyutto
viharatu. mayametena bhaṇḍanena kalahena viggahena vivādena paññāyissāmā"ti.
dutiyampi kho bhagavā te bhikkhū etadavoca—  "alaṃ, bhikkhave, mā bhaṇḍanaṃ mā
kalahaṃ mā viggahaṃ mā vivādan"ti. dutiyampi kho so adhammavādī bhikkhu
bhagavantaṃ etadavoca—  "āgametu, bhante, bhagavā dhammassāmī; appossukko,
bhante, bhagavā diṭṭhadhammasukhavihāramanuyutto viharatu. mayametena
bhaṇḍanena kalahena viggahena vivādena paññāyissāmā"ti.</p>
<h3>2 dīghāvuvatthu</h3>

<p>
<span class="parno">16</span>
<a class="ms" id="p_3v_1960"></a>
<a class="msdiv" id="msdiv458"></a>
atha kho bhagavā bhikkhū āmantesi—  "bhūtapubbaṃ, bhikkhave, bārāṇasiyaṃ
brahmadatto nāma kāsirājā ahosi aḍḍho mahaddhano mahābhogo mahabbalo mahāvāhano
mahāvijito paripuṇṇakosakoṭṭhāgāro. dīghīti nāma kosalarājā ahosi daliddo
appadhano appabhogo appabalo appavāhano appavijito aparipuṇṇakosakoṭṭhāgāro.
atha kho, bhikkhave, brahmadatto kāsirājā caturanginiṃ senaṃ sannayhitvā
dīghītiṃ kosalarājānaṃ abbhuyyāsi. assosi kho, bhikkhave, dīghīti kosalarājā—
‘brahmadatto kira kāsirājā caturanginiṃ senaṃ sannayhitvā mamaṃ abbhuyyāto’ti.
atha kho, bhikkhave, dīghītissa kosalarañño etadahosi—  ‘brahmadatto kho
kāsirājā aḍḍho mahaddhano mahābhogo mahabbalo mahāvāhano mahāvijito
paripuṇṇakosakoṭṭhāgāro, ahaṃ panamhi daliddo appadhano appabhogo appabalo
appavāhano appavijito aparipuṇṇakosakoṭṭhāgāro, nāhaṃ paṭibalo brahmadattena
kāsiraññā ekasanghātampi sahituṃ. yannūnāhaṃ paṭikacceva nagaramhā
nippateyyan’ti.</p>

<p>
<span class="parno">17</span>
<a class="ms" id="p_3v_1961"></a>
atha kho, bhikkhave, dīghīti kosalarājā mahesiṃ ādāya paṭikacceva nagaramhā
nippati. atha kho, bhikkhave, brahmadatto kāsirājā dīghītissa kosalarañño
balañca vāhanañca janapadañca kosañca koṭṭhāgārañca abhivijiya ajjhāvasati.
atha kho, bhikkhave, dīghīti kosalarājā sapajāpatiko yena bārāṇasī tena
pakkāmi. anupubbena yena bārāṇasī tadavasari. tatra sudaṃ, bhikkhave, dīghīti
kosalarājā sapajāpatiko bārāṇasiyaṃ aññatarasmiṃ paccantime okāse
kumbhakāranivesane aññātakavesena paribbājakacchannena paṭivasati. atha kho,
bhikkhave, dīghītissa kosalarañño mahesī nacirasseva gabbhinī ahosi. tassā
evarūpo dohaḷo uppanno hoti—  icchati sūriyassa uggamanakāle caturanginiṃ senaṃ
sannaddhaṃ vammikaṃ subhūme ṭhitaṃ passituṃ, khaggānañca dhovanaṃ pātuṃ. atha
kho, bhikkhave, dīghītissa kosalarañño mahesī dīghītiṃ kosalarājānaṃ etadavoca—
‘gabbhinīmhi, deva. tassā me evarūpo dohaḷo uppanno—  icchāmi sūriyassa
uggamanakāle caturanginiṃ senaṃ sannaddhaṃ vammikaṃ subhūme ṭhitaṃ passituṃ,
khaggānañca dhovanaṃ pātun’ti. ‘kuto, devi, amhākaṃ duggatānaṃ caturanginī senā
sannaddhā vammikā subhūme ṭhitā, khaggānañca dhovanaṃ pātun’ti ‘sacāhaṃ, deva,
na labhissāmi, marissāmī’ti.</p>

<p>
<span class="parno">18</span>
<a class="ms" id="p_3v_1962"></a>
<a class="msdiv" id="msdiv459"></a>
tena kho pana samayena, brahmadattassa kāsirañño purohito brāhmaṇo dīghītissa
kosalarañño sahāyo hoti. atha kho, bhikkhave, dīghīti kosalarājā yena
brahmadattassa kāsirañño purohito brāhmaṇo tenupasankami, upasankamitvā
brahmadattassa kāsirañño purohitaṃ brāhmaṇaṃ etadavoca—  ‘sakhī te, samma,
gabbhinī. tassā evarūpo dohaḷo uppanno—  icchati sūriyassa uggamanakāle
caturanginiṃ senaṃ sannaddhaṃ vammikaṃ subhūme ṭhitaṃ passituṃ, khaggānañca
dhovanaṃ pātun’ti. ‘tena hi, deva, mayampi deviṃ passāmā’ti. atha kho,
bhikkhave, dīghītissa kosalarañño mahesī yena brahmadattassa kāsirañño purohito
brāhmaṇo tenupasankami. addasā kho, bhikkhave, brahmadattassa kāsirañño
purohito brāhmaṇo dīghītissa kosalarañño mahesiṃ dūratova āgacchantiṃ, disvāna
uṭṭhāyāsanā ekaṃsaṃ uttarāsangaṃ karitvā yena dīghītissa kosalarañño mahesī
tenañjaliṃ paṇāmetvā tikkhattuṃ udānaṃ udānesi—  ‘kosalarājā vata bho
kucchigato, kosalarājā vata bho kucchigatoti. attamanā, devi, hohi. lacchasi
sūriyassa uggamanakāle caturanginiṃ senaṃ sannaddhaṃ vammikaṃ subhūme ṭhitaṃ
passituṃ, khaggānañca dhovanaṃ pātun’ti.</p>

<p>
<span class="parno">19</span>
<a class="ms" id="p_3v_1963"></a>
atha kho, bhikkhave, brahmadattassa kāsirañño purohito brāhmaṇo yena
brahmadatto kāsirājā tenupasankami, upasankamitvā brahmadattaṃ kāsirājānaṃ
etadavoca—  ‘tathā, deva, nimittāni dissanti, sve sūriyuggamanakāle caturanginī
senā sannaddhā vammikā subhūme tiṭṭhatu, khaggā ca dhoviyantū’ti. atha kho,
bhikkhave, brahmadatto kāsirājā manusse āṇāpesi—  ‘yathā, bhaṇe, purohito
brāhmaṇo āha tathā karothā’ti. alabhi kho, bhikkhave, dīghītissa kosalarañño
mahesī sūriyassa uggamanakāle caturanginiṃ senaṃ sannaddhaṃ vammikaṃ subhūme
ṭhitaṃ passituṃ, khaggānañca dhovanaṃ pātuṃ. atha kho, bhikkhave, dīghītissa
kosalarañño mahesī tassa gabbhassa paripākamanvāya puttaṃ vijāyi. tassa
dīghāvūti nāmaṃ akaṃsu. atha kho, bhikkhave, dīghāvu kumāro nacirasseva
viññutaṃ pāpuṇi. atha kho, bhikkhave, dīghītissa kosalarañño etadahosi—  ‘ayaṃ
kho brahmadatto kāsirājā bahuno amhākaṃ anatthassa kārako, iminā amhākaṃ
balañca vāhanañca janapado ca koso ca koṭṭhāgārañca acchinnaṃ, sacāyaṃ amhe
jānissati, sabbeva tayo ghātāpessati, yannūnāhaṃ dīghāvuṃ kumāraṃ bahinagare
vāseyyan’ti. atha kho, bhikkhavo, dīghīti kosalarājā dīghāvuṃ kumāraṃ
bahinagare vāsesi. atha kho, bhikkhave, dīghāvu kumāro bahinagare paṭivasanto
nacirasseva sabbasippāni sikkhi.</p>
<hr>

<p>
<span class="parno">20</span>
<a class="ms" id="p_3v_1964"></a>
<a class="msdiv" id="msdiv460"></a>
tena kho pana samayena dīghītissa kosalarañño kappako brahmadatte kāsiraññe
paṭivasati. addasā kho, bhikkhave, dīghītissa kosalarañño kappako dīghītiṃ
kosalarājānaṃ sapajāpatikaṃ bārāṇasiyaṃ aññatarasmiṃ paccantime okāse
kumbhakāranivesane aññātakavesena paribbājakacchannena paṭivasantaṃ, disvāna
yena brahmadatto kāsirājā tenupasankami, upasankamitvā brahmadattaṃ kāsirājānaṃ
etadavoca—  ‘dīghīti, deva, kosalarājā sapajāpatiko bārāṇasiyaṃ aññatarasmiṃ
paccantime okāse kumbhakāranivesane aññātakavesena paribbājakacchannena
paṭivasatī’ti. atha kho, bhikkhave, brahmadatto kāsirājā manusse āṇāpesi—
‘tena hi, bhaṇe, dīghītiṃ kosalarājānaṃ sapajāpatikaṃ ānethā’ti. ‘evaṃ, devā’ti
kho, bhikkhave, te manussā brahmadattassa kāsirañño paṭissutvā dīghītiṃ
kosalarājānaṃ sapajāpatikaṃ ānesuṃ. atha kho, bhikkhave, brahmadatto kāsirājā
manusse āṇāpesi—  ‘tena hi, bhaṇe, dīghītiṃ kosalarājānaṃ sapajāpatikaṃ daḷhāya
rajjuyā pacchābāhaṃ gāḷhabandhanaṃ bandhitvā khuramuṇḍaṃ karitvā kharassarena
paṇavena rathikāya rathikaṃ singhāṭakena singhāṭakaṃ parinetvā dakkhiṇena
dvārena nikkhāmetvā dakkhiṇato nagarassa catudhā chinditvā catuddisā bilāni
nikkhipathā’ti. ‘evaṃ, devā’ti kho, bhikkhave, te manussā brahmadattassa
kāsirañño paṭissutvā dīghītiṃ kosalarājānaṃ sapajāpatikaṃ daḷhāya rajjuyā
pacchābāhaṃ gāḷhabandhanaṃ bandhitvā khuramuṇḍaṃ karitvā kharassarena paṇavena
rathikāya rathikaṃ singhāṭakena singhāṭakaṃ parinenti.</p>

<p>
<span class="parno">21</span>
<a class="ms" id="p_3v_1965"></a>
"mā kho tvaṃ, tāta dīghāvu, dīghaṃ passa, mā rassaṃ. na hi, tāta dīghāvu,
verena verā sammanti; averena hi, tāta dīghāvu, verā sammantī"’ti. ‘nāhaṃ,
bhaṇe, ummattako vippalapāmi, api ca yo viññū so vibhāvessatī’ti.
atha kho, bhikkhave, dīghāvussa kumārassa etadahosi—  ‘ciraṃdiṭṭhā kho me
mātāpitaro. yannūnāhaṃ mātāpitaro passeyyan’ti. atha kho, bhikkhave, dīghāvu
kumāro bārāṇasiṃ pavisitvā addasa mātāpitaro daḷhāya rajjuyā pacchābāhaṃ
gāḷhabandhanaṃ bandhitvā khuramuṇḍaṃ karitvā kharassarena paṇavena rathikāya
rathikaṃ singhāṭakena singhāṭakaṃ parinente, disvāna yena mātāpitaro
tenupasankami. addasā kho, bhikkhave, dīghīti kosalarājā dīghāvuṃ kumāraṃ
dūratova āgacchantaṃ; disvāna dīghāvuṃ kumāraṃ etadavoca—  ‘mā kho tvaṃ, tāta
dīghāvu, dīghaṃ passa, mā rassaṃ. na hi, tāta dīghāvu, verena verā sammanti;
averena hi, tāta dīghāvu, verā sammantī’ti. evaṃ vutte, bhikkhave, te manussā
dīghītiṃ kosalarājānaṃ etadavocuṃ—  ‘ummattako ayaṃ dīghīti kosalarājā
vippalapati. ko imassa dīghāvu? kaṃ ayaṃ evamāha—  mā kho tvaṃ, tāta dīghāvu,
dīghaṃ passa, mā rassaṃ. na hi, tāta dīghāvu, verena verā sammanti; averena hi,
tāta dīghāvu, verā sammantī’ti. ‘nāhaṃ, bhaṇe, ummattako vippalapāmi, api ca
yo viññū so vibhāvessatī’ti. dutiyampi kho, bhikkhave … pe …   tatiyampi kho,
bhikkhave, dīghīti kosalarājā dīghāvuṃ kumāraṃ etadavoca—  ‘mā kho tvaṃ, tāta
dīghāvu, dīghaṃ passa, mā rassaṃ. na hi, tāta dīghāvu, verena verā sammanti;
averena hi, tāta dīghāvu, verā sammantī’ti. tatiyampi kho, bhikkhave, te
manussā dīghītiṃ kosalarājānaṃ etadavocuṃ—  ‘ummattako ayaṃ dīghīti kosalarājā
vippalapati. ko imassa dīghāvu? kaṃ ayaṃ evamāha—</p>
<hr>

<p>
<span class="parno">22</span>
<a class="ms" id="p_3v_1966"></a>
atha kho, bhikkhave, te manussā dīghītiṃ kosalarājānaṃ sapajāpatikaṃ rathikāya
rathikaṃ singhāṭakena singhāṭakaṃ parinetvā dakkhiṇena dvārena nikkhāmetvā
dakkhiṇato nagarassa catudhā chinditvā catuddisā bilāni nikkhipitvā gumbaṃ
ṭhapetvā pakkamiṃsu. atha kho, bhikkhave, dīghāvu kumāro bārāṇasiṃ pavisitvā
suraṃ nīharitvā gumbiye pāyesi. yadā te mattā ahesuṃ patitā, atha kaṭṭhāni
sankaḍḍhitvā citakaṃ karitvā mātāpitūnaṃ sarīraṃ citakaṃ āropetvā aggiṃ datvā
pañjaliko tikkhattuṃ citakaṃ padakkhiṇaṃ akāsi.</p>

<p>
<span class="parno">23</span>
<a class="ms" id="p_3v_1967"></a>
<a class="msdiv" id="msdiv461"></a>
tena kho pana samayena brahmadatto kāsirājā uparipāsādavaragato hoti. addasā
kho, bhikkhave, brahmadatto kāsirājā dīghāvuṃ kumāraṃ pañjalikaṃ tikkhattuṃ
citakaṃ padakkhiṇaṃ karontaṃ, disvānassa etadahosi—  ‘nissaṃsayaṃ kho so
manusso dīghītissa kosalarañño ñāti vā sālohito vā, aho me anatthato, na hi
nāma me koci ārocessatī’ti. atha kho, bhikkhave, dīghāvu kumāro araññaṃ gantvā
yāvadatthaṃ kanditvā roditvā khappaṃ puñchitvā bārāṇasiṃ pavisitvā antepurassa
sāmantā hatthisālaṃ gantvā hatthācariyaṃ etadavoca—  ‘icchāmahaṃ, ācariya,
sippaṃ sikkhitun’ti. ‘tena hi, bhaṇe māṇavaka, sikkhassū’ti.</p>

<p>
<span class="parno">24</span>
<a class="ms" id="p_3v_1968"></a>
atha kho, bhikkhave, dīghāvu kumāro rattiyā paccūsasamayaṃ paccuṭṭhāya
hatthisālāyaṃ mañjunā sarena gāyi, vīṇañca vādesi. assosi kho, bhikkhave,
brahmadatto kāsirājā rattiyā paccūsasamayaṃ paccuṭṭhāya hatthisālāyaṃ mañjunā
sarena gītaṃ vīṇañca vāditaṃ, sutvāna manusse pucchi—  ‘ko, bhaṇe, rattiyā
paccūsasamayaṃ paccuṭṭhāya hatthisālāyaṃ mañjunā sarena gāyi, vīṇañca
vādesī’ti? ‘amukassa, deva, hatthācariyassa antevāsī māṇavako rattiyā
paccūsasamayaṃ paccuṭṭhāya hatthisālāyaṃ mañjunā sarena gāyi, vīṇañca
vādesī’ti. ‘tena hi, bhaṇe, taṃ māṇavakaṃ ānethā’ti. ‘evaṃ, devā’ti kho,
bhikkhave, te manussā brahmadattassa kāsirañño paṭissutvā dīghāvuṃ kumāraṃ
ānesuṃ. ‘tvaṃ, bhaṇe māṇavaka, rattiyā paccūsasamayaṃ paccuṭṭhāya hatthisālāyaṃ
mañjunā sarena gāyi, vīṇañca vādesī’ti? ‘evaṃ, devā’ti. ‘tena hi tvaṃ, bhaṇe
māṇavaka, gāyassu, vīṇañca vādehī’ti. ‘evaṃ, devā’ti kho, bhikkhave, dīghāvu
kumāro brahmadattassa kāsirañño paṭissutvā ārādhāpekkho mañjunā sarena gāyi,
vīṇañca vādesi. ‘tvaṃ, bhaṇe māṇavaka, maṃ upaṭṭhahā’ti. ‘evaṃ, devā’ti kho,
bhikkhave, dīghāvu kumāro brahmadattassa kāsirañño paccassosi. atha kho,
bhikkhave, dīghāvu kumāro brahmadattassa kāsirañño pubbuṭṭhāyī ahosi
pacchānipātī kiṃkārapaṭissāvī manāpacārī piyavādī. atha kho, bhikkhave,
brahmadatto kāsirājā dīghāvuṃ kumāraṃ nacirasseva abbhantarime vissāsikaṭṭhāne
ṭhapesi.</p>

<p>
<span class="parno">25</span>
<a class="ms" id="p_3v_1969"></a>
<a class="msdiv" id="msdiv462"></a>
atha kho, bhikkhave, brahmadatto kāsirājā dīghāvuṃ kumāraṃ etadavoca—  ‘tena
hi, bhaṇe māṇavaka, rathaṃ yojehi, migavaṃ gamissāmā’ti. ‘evaṃ, devā’ti kho,
bhikkhave, dīghāvu kumāro brahmadattassa kāsirañño paṭissutvā rathaṃ yojetvā
brahmadattaṃ kāsirājānaṃ etadavoca—  ‘yutto kho te, deva, ratho, yassadāni
kālaṃ maññasī’ti. atha kho, bhikkhave, brahmadatto kāsirājā rathaṃ abhiruhi.
dīghāvu kumāro rathaṃ pesesi. tathā tathā rathaṃ pesesi yathā yathā aññeneva
senā agamāsi aññeneva ratho.</p>

<p>
<span class="parno">26</span>
<a class="ms" id="p_3v_1970"></a>
atha kho, bhikkhave, brahmadatto kāsirājā dūraṃ gantvā dīghāvuṃ kumāraṃ
etadavoca—  ‘tena hi, bhaṇe māṇavaka, rathaṃ muñcassu, kilantomhi,
nipajjissāmī’ti. ‘evaṃ, devā’ti kho, bhikkhave, dīghāvu kumāro brahmadattassa
kāsirañño paṭissutvā rathaṃ muñcitvā pathaviyaṃ pallankena nisīdi. atha kho,
bhikkhave, brahmadatto kāsirājā dīghāvussa kumārassa ucchange sīsaṃ katvā
seyyaṃ kappesi. tassa kilantassa muhuttakeneva niddā okkami. atha kho,
bhikkhave, dīghāvussa kumārassa etadahosi—  ‘ayaṃ kho brahmadatto kāsirājā
bahuno amhākaṃ anatthassa kārako. iminā amhākaṃ balañca vāhanañca janapado ca
koso ca koṭṭhāgārañca acchinnaṃ. iminā ca me mātāpitaro hatā. ayaṃ khvassa kālo
yohaṃ veraṃ appeyyan’ti kosiyā khaggaṃ nibbāhi.</p>

<p>
<span class="parno">27</span>
<a class="ms" id="p_3v_1971"></a>
"mā kho tvaṃ, tāta dīghāvu, dīghaṃ passa, mā rassaṃ. na hi, tāta dīghāvu,
verena verā sammanti; averena hi, tāta dīghāvu, verā sammantī"ti. na kho metaṃ
patirūpaṃ, yvāhaṃ pituvacanaṃ atikkameyyan’ti kosiyā khaggaṃ pavesesi.
atha kho, bhikkhave, dīghāvussa kumārassa etadahosi—  ‘pitā kho maṃ maraṇakāle
avaca</p>
<hr>

<p>
<span class="parno">28</span>
<a class="ms" id="p_3v_1972"></a>
"mā kho tvaṃ, tāta dīghāvu, dīghaṃ passa, mā rassaṃ, na hi, tāta dīghāvu,
verena verā sammanti; averena hi, tāta dīghāvu, verā sammantī"ti. na kho metaṃ
patirūpaṃ, yvāhaṃ pituvacanaṃ atikkameyyan’ti. punadeva kosiyā khaggaṃ
pavesesi.
dutiyampi kho, bhikkhave, dīghāvussa kumārassa etadahosi—  ‘ayaṃ kho
brahmadatto kāsirājā bahuno amhākaṃ anatthassa kārako, iminā amhākaṃ balañca
vāhanañca janapado ca koso ca koṭṭhāgārañca acchinnaṃ, iminā ca me mātāpitaro
hatā, ayaṃ khvassa kālo yohaṃ veraṃ appeyyan’ti kosiyā khaggaṃ nibbāhi.
dutiyampi kho, bhikkhave, dīghāvussa kumārassa etadahosi—  ‘pitā kho maṃ
maraṇakāle avaca</p>

<p>
<span class="parno">29</span>
<a class="ms" id="p_3v_1973"></a>
"mā kho tvaṃ, tāta dīghāvu, dīghaṃ passa, mā rassaṃ. na hi, tāta dīghāvu,
verena verā sammanti; averena hi, tāta dīghāvu, verā sammantī"ti. na kho metaṃ
patirūpaṃ, yvāhaṃ pituvacanaṃ atikkameyyan’ti punadeva kosiyā khaggaṃ pavesesi.
tatiyampi kho, bhikkhave, dīghāvussa kumārassa etadahosi—  ‘ayaṃ kho
brahmadatto kāsirājā bahuno amhākaṃ anatthassa kārako. iminā amhākaṃ balañca
vāhanañca janapado ca koso ca koṭṭhāgārañca acchinnaṃ. iminā ca me mātāpitaro
hatā. ayaṃ khvassa kālo yohaṃ veraṃ appeyyan’ti kosiyā khaggaṃ nibbāhi.
tatiyampi kho, bhikkhave, dīghāvussa kumārassa etadahosi—  ‘pitā kho maṃ
maraṇakāle avaca</p>
<hr>

<p>
<span class="parno">30</span>
<a class="ms" id="p_3v_1974"></a>
atha kho, bhikkhave, brahmadatto kāsirājā bhīto ubbiggo ussankī utrasto sahasā
vuṭṭhāsi. atha kho, bhikkhave, dīghāvu kumāro brahmadattaṃ kāsirājānaṃ
etadavoca—  ‘kissa tvaṃ, deva, bhīto ubbiggo ussankī utrasto sahasā
vuṭṭhāsī’ti? ‘idha maṃ, bhaṇe māṇavaka, dīghītissa kosalarañño putto dīghāvu
kumāro supinantena khaggena paripātesi. tenāhaṃ bhīto ubbiggo ussankī utrasto
sahasā vuṭṭhāsin’ti. atha kho, bhikkhave, dīghāvu kumāro vāmena hatthena
brahmadattassa kāsirañño sīsaṃ parāmasitvā dakkhiṇena hatthena khaggaṃ
nibbāhetvā brahmadattaṃ kāsirājānaṃ etadavoca—  ‘ahaṃ kho so, deva, dīghītissa
kosalarañño putto dīghāvu kumāro. bahuno tvaṃ amhākaṃ anatthassa kārako. tayā
amhākaṃ balañca vāhanañca janapado ca koso ca koṭṭhāgārañca acchinnaṃ. tayā ca
me mātāpitaro hatā. ayaṃ khvassa kālo yvāhaṃ veraṃ appeyyan’ti. atha kho,
bhikkhave, brahmadatto kāsirājā dīghāvussa kumārassa pādesu sirasā nipatitvā
dīghāvuṃ kumāraṃ etadavoca—  ‘jīvitaṃ me, tāta dīghāvu, dehi. jīvitaṃ me, tāta
dīghāvu, dehī’ti. ‘kyāhaṃ ussahāmi devassa jīvitaṃ dātuṃ? devo kho me jīvitaṃ
dadeyyā’ti. ‘tena hi, tāta dīghāvu, tvañceva me jīvitaṃ dehi, ahañca te jīvitaṃ
dammī’ti. atha kho, bhikkhave, brahmadatto ca kāsirājā dīghāvu ca kumāro
aññamaññassa jīvitaṃ adaṃsu, pāṇiñca aggahesuṃ, sapathañca akaṃsu addūbhāya.</p>

<p>
<span class="parno">31</span>
<a class="ms" id="p_3v_1975"></a>
atha kho, bhikkhave, brahmadatto kāsirājā dīghāvuṃ kumāraṃ etadavoca—  ‘tena
hi, tāta dīghāvu, rathaṃ yojehi, gamissāmā’ti. ‘evaṃ, devā’ti kho, bhikkhave,
dīghāvu kumāro brahmadattassa kāsirañño paṭissutvā rathaṃ yojetvā brahmadattaṃ
kāsirājānaṃ etadavoca—  ‘yutto kho te, deva, ratho, yassadāni kālaṃ maññasī’ti.
atha kho, bhikkhave, brahmadatto kāsirājā rathaṃ abhiruhi. dīghāvu kumāro
rathaṃ pesesi. tathā tathā rathaṃ pesesi yathā yathā nacirasseva senāya
samāgañchi. atha kho, bhikkhave, brahmadatto kāsirājā bārāṇasiṃ pavisitvā
amacce pārisajje sannipātāpetvā etadavoca—  ‘sace, bhaṇe, dīghītissa
kosalarañño puttaṃ dīghāvuṃ kumāraṃ passeyyātha, kinti naṃ kareyyāthā’ti?
ekacce evamāhaṃsu—  ‘mayaṃ, deva, hatthe chindeyyāma. mayaṃ, deva, pāde
chindeyyāma. mayaṃ, deva, hatthapāde chindeyyāma. mayaṃ, deva, kaṇṇe
chindeyyāma. mayaṃ, deva, nāsaṃ chindeyyāma. mayaṃ, deva, kaṇṇanāsaṃ
chindeyyāma. mayaṃ, deva, sīsaṃ chindeyyāmā’ti. ‘ayaṃ kho, bhaṇe, dīghītissa
kosalarañño putto dīghāvu kumāro. nāyaṃ labbhā kiñci kātuṃ. iminā ca me jīvitaṃ
dinnaṃ, mayā ca imassa jīvitaṃ dinnan’ti.</p>

<p>
<span class="parno">32</span>
<a class="ms" id="p_3v_1976"></a>
<a class="msdiv" id="msdiv463"></a>
"mā kho tvaṃ, tāta dīghāvu, dīghaṃ passa, mā rassaṃ. na hi, tāta dīghāvu,
verena verā sammanti; averena hi, tāta dīghāvu, verā sammantī"ti, kiṃ te pitā
sandhāya avacā’ti? ‘yaṃ kho me, deva, pitā maraṇakāle avaca "mā dīghan"ti mā
ciraṃ veraṃ akāsīti. imaṃ kho me, deva, pitā maraṇakāle avaca "mā dīghan"ti.
yaṃ kho me, deva, pitā maraṇakāle avaca "mā rassan"ti mā khippaṃ mittehi
bhijjitthāti. imaṃ kho me, deva, pitā maraṇakāle avaca "mā rassan"ti. yaṃ kho
me, deva, pitā maraṇakāle avaca "na hi, tāta dīghāvu, verena verā sammanti,
averena hi, tāta dīghāvu, verā sammantī"ti devena me mātāpitaro hatāti. sacāhaṃ
devaṃ jīvitā voropeyyaṃ, ye devassa atthakāmā te maṃ jīvitā voropeyyuṃ, ye me
atthakāmā te te jīvitā voropeyyuṃ—  evaṃ taṃ veraṃ verena na vūpasameyya. idāni
ca pana me devena jīvitaṃ dinnaṃ, mayā ca devassa jīvitaṃ dinnaṃ. evaṃ taṃ
veraṃ averena vūpasantaṃ. imaṃ kho me, deva, pitā maraṇakāle avaca—  "na hi,
tāta dīghāvu, verena verā sammanti; averena hi, tāta dīghāvu, verā
sammantī"’ti. atha kho, bhikkhave, brahmadatto kāsirājā—  ‘acchariyaṃ vata bho,
abbhutaṃ vata bho. yāva paṇḍito ayaṃ dīghāvu kumāro, yatra hi nāma pituno
saṃkhittena bhāsitassa vitthārena atthaṃ ājānissatī’ti pettikaṃ balañca
vāhanañca janapadañca kosañca koṭṭhāgārañca paṭipādesi, dhītarañca adāsi.
tesañhi nāma, bhikkhave, rājūnaṃ ādinnadaṇḍānaṃ ādinnasatthānaṃ evarūpaṃ
khantisoraccaṃ bhavissati. idha kho pana taṃ, bhikkhave, sobhetha yaṃ tumhe
evaṃ svākkhāte dhammavinaye pabbajitā samānā khamā ca bhaveyyātha soratā cā"ti?
atha kho, bhikkhave, brahmadatto kāsirājā dīghāvuṃ kumāraṃ etadavoca—  ‘yaṃ kho
te, tāta dīghāvu, pitā maraṇakāle avaca</p>

<p>
<span class="parno">33</span>
<a class="ms" id="p_3v_1977"></a>
tatiyampi kho bhagavā te bhikkhū etadavoca—  "alaṃ, bhikkhave, mā bhaṇḍanaṃ mā
kalahaṃ mā viggahaṃ mā vivādan"ti. tatiyampi kho so adhammavādī bhikkhu
bhagavantaṃ etadavoca—  "āgametu, bhante, bhagavā dhammassāmī; appossukko,
bhante, bhagavā diṭṭhadhammasukhavihāramanuyutto viharatu. mayametena
bhaṇḍanena kalahena viggahena vivādena paññāyissāmā"ti. atha kho bhagavā—
"pariyādinnarūpā kho ime moghapurisā, nayime sukarā saññāpetun"ti—  uṭṭhāyāsanā
pakkāmi.</p>
<hr>
<p class="endsutta">
<span class="parno">34</span>
<a class="ms" id="p_3v_1978"></a>
dīghāvubhāṇavāro niṭṭhito paṭhamo.</p>
<hr>

<p>
<span class="parno">35</span>
<a class="ms" id="p_3v_1979"></a>
<a class="msdiv" id="msdiv464"></a>
atha kho bhagavā pubbaṇhasamayaṃ nivāsetvā pattacīvaramādāya kosambiṃ piṇḍāya
pāvisi. kosambiyaṃ piṇḍāya caritvā pacchābhattaṃ piṇḍapātapaṭikkanto senāsanaṃ
saṃsāmetvā pattacīvaramādāya saṇghamajjhe ṭhitakova imā gāthāyo abhāsi—</p>
<blockquote>

<p>
<span class="parno">36</span>
<a class="ms" id="p_3v_1980"></a>
"puthusaddo samajano,<br>
na bālo koci maññatha;<br>
saṇghasmiṃ bhijjamānasmiṃ,<br>
nāññaṃ bhiyyo amaññaruṃ.</p>

<p>
<span class="parno">37</span>
<a class="ms" id="p_3v_1981"></a>
parimuṭṭhā paṇḍitābhāsā,<br>
vācāgocarabhāṇino;<br>
yāvicchanti mukhāyāmaṃ,<br>
yena nītā na taṃ vidū.</p>

<p>
<span class="parno">38</span>
<a class="ms" id="p_3v_1982"></a>
akkocchi maṃ avadhi maṃ,<br>
ajini maṃ ahāsi me;<br>
ye ca taṃ upanayhanti,<br>
veraṃ tesaṃ na sammati.</p>

<p>
<span class="parno">39</span>
<a class="ms" id="p_3v_1983"></a>
akkocchi maṃ avadhi maṃ,<br>
ajini maṃ ahāsi me;<br>
ye ca taṃ nupanayhanti,<br>
veraṃ tesūpasammati.</p>

<p>
<span class="parno">40</span>
<a class="ms" id="p_3v_1984"></a>
na hi verena verāni,<br>
sammantīdha kudācanaṃ;<br>
averena ca sammanti,<br>
esadhammo sanantano.</p>

<p>
<span class="parno">41</span>
<a class="ms" id="p_3v_1985"></a>
pare ca na vijānanti,<br>
mayamettha yamāmase;<br>
ye ca tattha vijānanti,<br>
tato sammanti medhagā.</p>

<p>
<span class="parno">42</span>
<a class="ms" id="p_3v_1986"></a>
aṭṭhicchinnā pāṇaharā,<br>
gavāssadhanahārino;<br>
raṭṭhaṃ vilumpamānānaṃ,<br>
tesampi hoti sangati.</p>
</blockquote>
<hr>
<p class="endsutta">
<span class="parno">43</span>
<a class="ms" id="p_3v_1987"></a>
kasmā tumhāka no siyā.</p>
<blockquote>

<p>
<span class="parno">44</span>
<a class="ms" id="p_3v_1988"></a>
sace labhetha nipakaṃ sahāyaṃ,<br>
saddhiñcaraṃ sādhuvihāri dhīraṃ;<br>
abhibhuyya sabbāni parissayāni,<br>
careyya tenattamano satīmā.</p>

<p>
<span class="parno">45</span>
<a class="ms" id="p_3v_1989"></a>
no ce labhetha nipakaṃ sahāyaṃ,<br>
saddhiñcaraṃ sādhuvihāri dhīraṃ;<br>
rājāva raṭṭhaṃ vijitaṃ pahāya,<br>
eko care mātangaraññeva nāgo.</p>

<p>
<span class="parno">46</span>
<a class="ms" id="p_3v_1990"></a>
ekassa caritaṃ seyyo,<br>
natthi bāle sahāyatā;<br>
eko care na ca pāpāni kayirā,<br>
appossukko mātangaraññeva nāgo"ti.</p>
</blockquote>
<h3>3 bālakaloṇakagamanakathā</h3>

<p>
<span class="parno">47</span>
<a class="ms" id="p_3v_1991"></a>
<a class="msdiv" id="msdiv465"></a>
atha kho bhagavā saṇghamajjhe ṭhitakova imā gāthāyo bhāsitvā yena
bālakaloṇakagāmo tenupasankami. tena kho pana samayena āyasmā bhagu
bālakaloṇakagāme viharati. addasā kho āyasmā bhagu bhagavantaṃ dūratova
āgacchantaṃ, disvāna āsanaṃ paññapesi, pādodakaṃ pādapīṭhaṃ pādakathalikaṃ
upanikkhipi, paccuggantvā pattacīvaraṃ paṭiggahesi. nisīdi bhagavā paññatte
āsane, nisajja kho bhagavā pāde pakkhālesi. āyasmāpi kho bhagu bhagavantaṃ
abhivādetvā ekamantaṃ nisīdi. ekamantaṃ nisinnaṃ kho āyasmantaṃ bhaguṃ bhagavā
etadavoca—  "kacci, bhikkhu, khamanīyaṃ; kacci yāpanīyaṃ, kacci piṇḍakena na
kilamasī"ti? "khamanīyaṃ, bhagavā, yāpanīyaṃ, bhagavā; na cāhaṃ, bhante,
piṇḍakena kilamāmī"ti. atha kho bhagavā āyasmantaṃ bhaguṃ dhammiyā kathāya
sandassetvā samādapetvā samuttejetvā sampahaṃsetvā uṭṭhāyāsanā yena
pācīnavaṃsadāyo tenupasankami.</p>
<h3>4 pācīnavaṃsadāyagamanakathā</h3>

<p>
<span class="parno">48</span>
<a class="ms" id="p_3v_1992"></a>
<a class="msdiv" id="msdiv466"></a>
tena kho pana samayena āyasmā ca anuruddho āyasmā ca nandiyo āyasmā ca kimilo
pācīnavaṃsadāye viharanti. addasā kho dāyapālo bhagavantaṃ dūratova
āgacchantaṃ, disvāna bhagavantaṃ etadavoca—  "mā, samaṇa, etaṃ dāyaṃ pāvisi.
santettha tayo kulaputtā attakāmarūpā viharanti. mā tesaṃ aphāsumakāsī"ti.
assosi kho āyasmā anuruddho dāyapālassa bhagavatā saddhiṃ mantayamānassa,
sutvāna dāyapālaṃ etadavoca—  "māvuso dāyapāla, bhagavantaṃ vāresi. satthā no
bhagavā anuppatto"ti. atha kho āyasmā anuruddho yenāyasmā ca nandiyo āyasmā ca
kimilo tenupasankami, upasankamitvā āyasmantañca nandiyaṃ āyasmantañca kimilaṃ
etadavoca—  "abhikkamathāyasmanto abhikkamathāyasmanto, satthā no bhagavā
anuppatto"ti.</p>

<p>
<span class="parno">49</span>
<a class="ms" id="p_3v_1993"></a>
atha kho āyasmā ca anuruddho āyasmā ca nandiyo āyasmā ca kimilo bhagavantaṃ
paccuggantvā eko bhagavato pattacīvaraṃ paṭiggahesi, eko āsanaṃ paññapesi, eko
pādodakaṃ pādapīṭhaṃ pādakathalikaṃ upanikkhipi. nisīdi bhagavā paññatte āsane,
nisajja kho bhagavā pāde pakkhālesi. tepi kho āyasmanto bhagavantaṃ
abhivādetvā ekamantaṃ nisīdiṃsu. ekamantaṃ nisinnaṃ kho āyasmantaṃ anuruddhaṃ
bhagavā etadavoca—  "kacci vo, anuruddhā, khamanīyaṃ, kacci yāpanīyaṃ; kacci
piṇḍakena na kilamathā"ti? "khamanīyaṃ, bhagavā, yāpanīyaṃ, bhagavā; na ca
mayaṃ, bhante, piṇḍakena kilamāmā"ti.</p>

<p>
<span class="parno">50</span>
<a class="ms" id="p_3v_1994"></a>
"kacci pana vo, anuruddhā, samaggā sammodamānā avivadamānā khīrodakībhūtā
aññamaññaṃ piyacakkhūhi sampassantā viharathā"ti? "taggha mayaṃ, bhante,
samaggā sammodamānā avivadamānā khīrodakībhūtā aññamaññaṃ piyacakkhūhi
sampassantā viharāmā"ti. "yathā kathaṃ pana tumhe, anuruddhā, samaggā
sammodamānā avivadamānā khīrodakībhūtā aññamaññaṃ piyacakkhūhi sampassantā
viharathā"ti? "idha mayhaṃ, bhante, evaṃ hoti—  ‘lābhā vata me, suladdhaṃ vata
me, yohaṃ evarūpehi sabrahmacārīhi saddhiṃ viharāmī’ti. tassa mayhaṃ, bhante,
imesu āyasmantesu mettaṃ kāyakammaṃ paccupaṭṭhitaṃ āvi ceva raho ca; mettaṃ
vacīkammaṃ …   mettaṃ manokammaṃ paccupaṭṭhitaṃ āvi ceva raho ca. tassa mayhaṃ,
bhante, evaṃ hoti—  ‘yannūnāhaṃ sakaṃ cittaṃ nikkhipitvā imesaṃyeva
āyasmantānaṃ cittassa vasena vatteyyan’ti. so kho ahaṃ, bhante, sakaṃ cittaṃ
nikkhipitvā imesaṃyeva āyasmantānaṃ cittassa vasena vattāmi. nānā hi kho no,
bhante, kāyā, ekañca pana maññe cittan"ti.</p>

<p>
<span class="parno">51</span>
<a class="ms" id="p_3v_1995"></a>
āyasmāpi kho nandiyo … pe …   āyasmāpi kho kimilo bhagavantaṃ etadavoca—  "mayhampi
kho, bhante, evaṃ hoti—  ‘lābhā vata me, suladdhaṃ vata me, yohaṃ evarūpehi
sabrahmacārīhi saddhiṃ viharāmī’ti. tassa mayhaṃ, bhante, imesu āyasmantesu
mettaṃ kāyakammaṃ paccupaṭṭhitaṃ āvi ceva raho ca; mettaṃ vacīkammaṃ mettaṃ
manokammaṃ paccupaṭṭhitaṃ āvi ceva raho ca. tassa mayhaṃ, bhante, evaṃ hoti—
‘yannūnāhaṃ sakaṃ cittaṃ nikkhipitvā imesaṃyeva āyasmantānaṃ cittassa vasena
vatteyyan’ti. so kho ahaṃ, bhante, sakaṃ cittaṃ nikkhipitvā imesaṃyeva
āyasmantānaṃ cittassa vasena vattāmi. nānā hi kho no, bhante, kāyā, ekañca pana
maññe cittanti. evaṃ kho mayaṃ, bhante, samaggā sammodamānā avivadamānā
khīrodakībhūtā aññamaññaṃ piyacakkhūhi sampassantā viharāmā"ti.</p>

<p>
<span class="parno">52</span>
<a class="ms" id="p_3v_1996"></a>
"kacci pana vo, anuruddhā, appamattā ātāpino pahitattā viharathā"ti? "taggha
mayaṃ, bhante, appamattā ātāpino pahitattā viharāmā"ti. "yathā kathaṃ pana
tumhe, anuruddhā, appamattā ātāpino pahitattā viharathā"ti? "idha, bhante,
amhākaṃ yo paṭhamaṃ gāmato piṇḍāya paṭikkamati so āsanaṃ paññapeti, pādodakaṃ
pādapīṭhaṃ pādakathalikaṃ upanikkhipati, avakkārapātiṃ dhovitvā upaṭṭhāpeti,
pānīyaṃ paribhojanīyaṃ upaṭṭhāpeti. yo pacchā gāmato piṇḍāya paṭikkamati, sace
hoti bhuttāvaseso, sace ākankhati bhuñjati, no ce ākankhati appaharite vā
chaḍḍeti. appāṇake vā udake opilāpeti. so āsanaṃ uddharati, pādodakaṃ
pādapīṭhaṃ pādakathalikaṃ paṭisāmeti, avakkārapātiṃ dhovitvā paṭisāmeti,
pānīyaṃ paribhojanīyaṃ paṭisāmeti, bhattaggaṃ sammajjati. yo passati
pānīyaghaṭaṃ vā paribhojanīyaghaṭaṃ vā vaccaghaṭaṃ vā rittaṃ tucchaṃ so
upaṭṭhāpeti. sacassa hoti avisayhaṃ, hatthavikārena dutiyaṃ āmantetvā
hatthavilanghakena upaṭṭhāpema, na tveva mayaṃ, bhante, tappaccayā vācaṃ
bhindāma. pañcāhikaṃ kho pana mayaṃ, bhante, sabbarattiṃ dhammiyā kathāya
sannisīdāma. evaṃ kho mayaṃ, bhante, appamattā ātāpino pahitattā viharāmā"ti.</p>
<h3>5 pālileyyakagamanakathā</h3>

<p>
<span class="parno">53</span>
<a class="ms" id="p_3v_1997"></a>
<a class="msdiv" id="msdiv467"></a>
atha kho bhagavā āyasmantañca anuruddhaṃ āyasmantañca nandiyaṃ āyasmantañca
kimilaṃ dhammiyā kathāya sandassetvā samādapetvā samuttejetvā sampahaṃsetvā
uṭṭhāyāsanā yena pālileyyakaṃ tena cārikaṃ pakkāmi. anupubbena cārikaṃ caramāno
yena pālileyyakaṃ tadavasari. tatra sudaṃ bhagavā pālileyyake viharati
rakkhitavanasaṇḍe bhaddasālamūle. atha kho bhagavato rahogatassa paṭisallīnassa
evaṃ cetaso parivitakko udapādi—  "ahaṃ kho pubbe ākiṇṇo na phāsu vihāsiṃ tehi
kosambakehi bhikkhūhi bhaṇḍanakārakehi kalahakārakehi vivādakārakehi
bhassakārakehi saṇghe adhikaraṇakārakehi. somhi etarahi eko adutiyo sukhaṃ
phāsu viharāmi aññatreva tehi kosambakehi bhikkhūhi bhaṇḍanakārakehi
kalahakārakehi vivādakārakehi bhassakārakehi saṇghe adhikaraṇakārakehī"ti.</p>

<p>
<span class="parno">54</span>
<a class="ms" id="p_3v_1998"></a>
aññataropi kho hatthināgo ākiṇṇo viharati hatthīhi hatthinīhi hatthikaḷabhehi
hatthicchāpehi, chinnaggāni ceva tiṇāni khādati, obhaggobhaggañcassa
sākhābhangaṃ khādanti, āvilāni ca pānīyāni pivati, ogāhā cassa otiṇṇassa
hatthiniyo kāyaṃ upanighaṃsantiyo gacchanti. atha kho tassa hatthināgassa
etadahosi—  "ahaṃ kho ākiṇṇo viharāmi hatthīhi hatthinīhi hatthikaḷabhehi
hatthicchāpehi, chinnaggāni ceva tiṇāni khādāmi, obhaggobhaggañca me
sākhābhangaṃ khādanti, āvilāni ca pānīyāni pivāmi, ogāhā ca me otiṇṇassa
hatthiniyo kāyaṃ upanighaṃsantiyo gacchanti. yannūnāhaṃ ekova gaṇasmā
vūpakaṭṭho vihareyyan"ti. atha kho so hatthināgo yūthā apakkamma yena
pālileyyakaṃ rakkhitavanasaṇḍo bhaddasālamūlaṃ yena bhagavā tenupasankami,
upasankamitvā soṇḍāya bhagavato pānīyaṃ paribhojanīyaṃ upaṭṭhāpeti,
appaharitañca karoti.</p>
<hr>

<p>
<span class="parno">55</span>
<a class="ms" id="p_3v_1999"></a>
atha kho tassa hatthināgassa etadahosi—  "ahaṃ kho pubbe ākiṇṇo na phāsu
vihāsiṃ hatthīhi hatthinīhi hatthikaḷabhehi hatthicchāpehi, chinnaggāni ceva
tiṇāni khādiṃ, obhaggobhaggañca me sākhābhangaṃ khādiṃsu, āvilāni ca pānīyāni
apāyiṃ ogāhā ca me otiṇṇassa hatthiniyo kāyaṃ upanighaṃsantiyo agamaṃsu. somhi
etarahi eko adutiyo sukhaṃ phāsu viharāmi aññatreva hatthīhi hatthinīhi
hatthikaḷabhehi hatthicchāpehī"ti.</p>
<hr>

<p>
<span class="parno">56</span>
<a class="ms" id="p_3v_2000"></a>
atha kho bhagavā attano ca pavivekaṃ viditvā tassa ca hatthināgassa cetasā
cetoparivitakkamaññāya tāyaṃ velāyaṃ imaṃ udānaṃ udānesi—</p>
<hr>
<blockquote>

<p>
<span class="parno">57</span>
<a class="ms" id="p_3v_2001"></a>
"etaṃ nāgassa nāgena,<br>
īsādantassa hatthino;<br>
sameti cittaṃ cittena,<br>
yadeko ramatī vane"ti.<br></p>
</blockquote>

<p>
<span class="parno">58</span>
<a class="ms" id="p_3v_2002"></a>
atha kho bhagavā pālileyyake yathābhirantaṃ viharitvā yena sāvatthi tena
cārikaṃ pakkāmi. anupubbena cārikaṃ caramāno yena sāvatthi tadavasari. tatra
sudaṃ bhagavā sāvatthiyaṃ viharati jetavane anāthapiṇḍikassa ārāme. atha kho
kosambakā upāsakā—  "ime kho ayyā kosambakā bhikkhū bahuno amhākaṃ anatthassa
kārakā. imehi ubbāḷho bhagavā pakkanto. handa mayaṃ ayye kosambake bhikkhū neva
abhivādeyyāma, na paccuṭṭheyyāma, na añjalikammaṃ sāmīcikammaṃ kareyyāma, na
sakkareyyāma, na garuṃ kareyyāma, na māneyyāma, na bhajeyyāma, na pūjeyyāma,
upagatānampi piṇḍakaṃ na dajjeyyāma—  evaṃ ime amhehi asakkariyamānā
agarukariyamānā amāniyamānā abhajiyamānā apūjiyamānā asakkārapakatā
pakkamissanti vā vibbhamissanti vā bhagavantaṃ vā pasādessantī"ti. atha kho
kosambakā upāsakā kosambake bhikkhū neva abhivādesuṃ, na paccuṭṭhesuṃ, na
añjalikammaṃ sāmīcikammaṃ akaṃsu, na sakkariṃsu, na garuṃ kariṃsu, na mānesuṃ,
na bhajesuṃ, na pūjesuṃ, upagatānampi piṇḍakaṃ na adaṃsu. atha kho kosambakā
bhikkhū kosambakehi upāsakehi asakkariyamānā agarukariyamānā amāniyamānā
abhajiyamānā apūjiyamānā asakkārapakatā evamāhaṃsu—  "handa mayaṃ, āvuso,
sāvatthiṃ gantvā bhagavato santike imaṃ adhikaraṇaṃ vūpasameyyāmā"ti.</p>
<h3>6 aṭṭhārasavatthukathā</h3>

<p>
<span class="parno">59</span>
<a class="ms" id="p_3v_2003"></a>
<a class="msdiv" id="msdiv468"></a>
atha kho kosambakā bhikkhū senāsanaṃ saṃsāmetvā pattacīvaramādāya yena sāvatthi
tenupasankamiṃsu. assosi kho āyasmā sāriputto—  "te kira kosambakā bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
sāvatthiṃ āgacchantī"ti. atha kho āyasmā sāriputto yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinno kho
āyasmā sāriputto bhagavantaṃ etadavoca—  "te kira, bhante, kosambakā bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
sāvatthiṃ āgacchanti. kathāhaṃ, bhante, tesu bhikkhūsu paṭipajjāmī"ti? "tena hi
tvaṃ, sāriputta, yathā dhammo tathā tiṭṭhāhī"ti. "kathāhaṃ, bhante, jāneyyaṃ
dhammaṃ vā adhammaṃ vā"ti?</p>

<p>
<span class="parno">60</span>
<a class="ms" id="p_3v_2004"></a>
"aṭṭhārasahi kho, sāriputta, vatthūhi adhammavādī jānitabbo. idha, sāriputta,
bhikkhu adhammaṃ dhammoti dīpeti, dhammaṃ adhammoti dīpeti; avinayaṃ vinayoti
dīpeti, vinayaṃ avinayoti dīpeti; abhāsitaṃ alapitaṃ tathāgatena bhāsitaṃ
lapitaṃ tathāgatenāti dīpeti, bhāsitaṃ lapitaṃ tathāgatena abhāsitaṃ alapitaṃ
tathāgatenāti dīpeti; anāciṇṇaṃ tathāgatena āciṇṇaṃ tathāgatenāti dīpeti,
āciṇṇaṃ tathāgatena anāciṇṇaṃ tathāgatenāti dīpeti; apaññattaṃ tathāgatena
paññattaṃ tathāgatenāti dīpeti, paññattaṃ tathāgatena apaññattaṃ tathāgatenāti
dīpeti; anāpattiṃ āpattīti dīpeti, āpattiṃ anāpattīti dīpeti; lahukaṃ āpattiṃ
garukā āpattīti dīpeti, garukaṃ āpattiṃ lahukā āpattīti dīpeti; sāvasesaṃ
āpattiṃ anavasesā āpattīti dīpeti, anavasesaṃ āpattiṃ sāvasesā āpattīti dīpeti;
duṭṭhullaṃ āpattiṃ aduṭṭhullā āpattīti dīpeti, aduṭṭhullaṃ āpattiṃ duṭṭhullā
āpattīti dīpeti—  imehi kho, sāriputta, aṭṭhārasahi vatthūhi adhammavādī
jānitabbo.</p>
<hr>

<p>
<span class="parno">61</span>
<a class="ms" id="p_3v_2005"></a>
aṭṭhārasahi ca kho, sāriputta, vatthūhi dhammavādī jānitabbo. idha, sāriputta,
bhikkhu adhammaṃ adhammoti dīpeti, dhammaṃ dhammoti dīpeti; avinayaṃ avinayoti
dīpeti, vinayaṃ vinayoti dīpeti; abhāsitaṃ alapitaṃ tathāgatena abhāsitaṃ
alapitaṃ tathāgatenāti dīpeti, bhāsitaṃ lapitaṃ tathāgatena bhāsitaṃ lapitaṃ
tathāgatenāti dīpeti; anāciṇṇaṃ tathāgatena anāciṇṇaṃ tathāgatenāti dīpeti,
āciṇṇaṃ tathāgatena āciṇṇaṃ tathāgatenāti dīpeti; apaññattaṃ tathāgatena
apaññattaṃ tathāgatenāti dīpeti, paññattaṃ tathāgatena paññattaṃ tathāgatenāti
dīpeti; anāpattiṃ anāpattīti dīpeti, āpattiṃ āpattīti dīpeti; lahukaṃ āpattiṃ
lahukā āpattīti dīpeti, garukaṃ āpattiṃ garukā āpattīti dīpeti; sāvasesaṃ
āpattiṃ sāvasesā āpattīti dīpeti, anavasesaṃ āpattiṃ anavasesā āpattīti dīpeti;
duṭṭhullaṃ āpattiṃ duṭṭhullā āpattīti dīpeti, aduṭṭhullaṃ āpattiṃ aduṭṭhullā
āpattīti dīpeti—  imehi kho, sāriputta, aṭṭhārasahi vatthūhi dhammavādī
jānitabbo"ti.</p>
<hr>

<p>
<span class="parno">62</span>
<a class="ms" id="p_3v_2006"></a>
<a class="msdiv" id="msdiv469"></a>
assosi kho āyasmā mahāmoggallāno … pe …   assosi kho āyasmā mahākassapo …   assosi
kho āyasmā mahākaccāno …   assosi kho āyasmā mahākoṭṭhiko …   assosi kho āyasmā
mahākappino …   assosi kho āyasmā mahācundo …   assosi kho āyasmā anuruddho …
assosi kho āyasmā revato …   assosi kho āyasmā upāli …   assosi kho āyasmā ānando …
assosi kho āyasmā rāhulo—  "te kira kosambakā bhikkhū bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā sāvatthiṃ
āgacchantī"ti. atha kho āyasmā rāhulo yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho āyasmā rāhulo
bhagavantaṃ etadavoca—  "te kira, bhante, kosambakā bhikkhū bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā sāvatthiṃ
āgacchanti. kathāhaṃ, bhante, tesu bhikkhūsu paṭipajjāmī"ti? "tena hi tvaṃ,
rāhula, yathā dhammo tathā tiṭṭhāhī"ti. "kathāhaṃ, bhante, jāneyyaṃ dhammaṃ vā
adhammaṃ vā"ti?</p>

<p>
<span class="parno">63</span>
<a class="ms" id="p_3v_2007"></a>
"aṭṭhārasahi kho, rāhula, vatthūhi adhammavādī jānitabbo. idha, rāhula, bhikkhu
adhammaṃ dhammoti dīpeti, dhammaṃ adhammoti dīpeti; avinayaṃ vinayoti dīpeti,
vinayaṃ avinayoti dīpeti; abhāsitaṃ alapitaṃ tathāgatena bhāsitaṃ lapitaṃ
tathāgatenāti dīpeti, bhāsitaṃ lapitaṃ tathāgatena abhāsitaṃ alapitaṃ
tathāgatenāti dīpeti; anāciṇṇaṃ tathāgatena āciṇṇaṃ tathāgatenāti dīpeti,
āciṇṇaṃ tathāgatena anāciṇṇaṃ tathāgatenāti dīpeti; apaññattaṃ tathāgatena
paññattaṃ tathāgatenāti dīpeti, paññattaṃ tathāgatena apaññattaṃ tathāgatenāti
dīpeti; anāpattiṃ āpattīti dīpeti, āpattiṃ anāpattīti dīpeti; lahukaṃ āpattiṃ
garukā āpattīti dīpeti, garukaṃ āpattiṃ lahukā āpattīti dīpeti; sāvasesaṃ
āpattiṃ anavasesā āpattīti dīpeti, anavasesaṃ āpattiṃ sāvasesā āpattīti dīpeti;
duṭṭhullaṃ āpattiṃ aduṭṭhullā āpattīti dīpeti, aduṭṭhullaṃ āpattiṃ duṭṭhullā
āpattīti dīpeti—  imehi kho, rāhula, aṭṭhārasahi vatthūhi adhammavādī
jānitabbo.</p>

<p>
<span class="parno">64</span>
<a class="ms" id="p_3v_2008"></a>
aṭṭhārasahi ca kho, rāhula, vatthūhi dhammavādī jānitabbo. idha, rāhula,
bhikkhu adhammaṃ adhammoti dīpeti, dhammaṃ dhammoti dīpeti; avinayaṃ avinayoti
dīpeti, vinayaṃ vinayoti dīpeti; abhāsitaṃ alapitaṃ tathāgatena abhāsitaṃ
alapitaṃ tathāgatenāti dīpeti, bhāsitaṃ lapitaṃ tathāgatena bhāsitaṃ lapitaṃ
tathāgatenāti dīpeti; anāciṇṇaṃ tathāgatena anāciṇṇaṃ tathāgatenāti dīpeti,
āciṇṇaṃ tathāgatena āciṇṇaṃ tathāgatenāti dīpeti; apaññattaṃ tathāgatena
apaññattaṃ tathāgatenāti dīpeti, paññattaṃ tathāgatena paññattaṃ tathāgatenāti
dīpeti; anāpattiṃ anāpattīti dīpeti, āpattiṃ āpattīti dīpeti; lahukaṃ āpattiṃ
lahukā āpattīti dīpeti, garukaṃ āpattiṃ garukā āpattīti dīpeti; sāvasesaṃ
āpattiṃ sāvasesā āpattīti dīpeti, anavasesaṃ āpattiṃ anavasesā āpattīti dīpeti;
duṭṭhullaṃ āpattiṃ duṭṭhullā āpattīti dīpeti, aduṭṭhullaṃ āpattiṃ aduṭṭhullā
āpattīti dīpeti—  imehi kho, rāhula, aṭṭhārasahi vatthūhi dhammavādī
jānitabbo"ti.</p>
<hr>

<p>
<span class="parno">65</span>
<a class="ms" id="p_3v_2009"></a>
<a class="msdiv" id="msdiv470"></a>
assosi kho mahāpajāpati gotamī—  "te kira kosambakā bhikkhū bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā sāvatthiṃ
āgacchantī"ti. atha kho mahāpajāpati gotamī yena bhagavā tenupasankami,
upasankamitvā bhagavantaṃ abhivādetvā ekamantaṃ aṭṭhāsi. ekamantaṃ ṭhitā kho
mahāpajāpati gotamī bhagavantaṃ etadavoca—  "te kira, bhante, kosambakā bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
sāvatthiṃ āgacchanti. kathāhaṃ, bhante, tesu bhikkhūsu paṭipajjāmī"ti? "tena hi
tvaṃ, gotami, ubhayattha dhammaṃ suṇa. ubhayattha dhammaṃ sutvā ye tattha
bhikkhū dhammavādino tesaṃ diṭṭhiñca khantiñca ruciñca ādāyañca rocehi. yañca
kiñci bhikkhunisaṇghena bhikkhusaṇghato paccāsīsitabbaṃ sabbaṃ taṃ
dhammavāditova paccāsīsitabban"ti.</p>

<p>
<span class="parno">66</span>
<a class="ms" id="p_3v_2010"></a>
<a class="msdiv" id="msdiv471"></a>
assosi kho anāthapiṇḍiko gahapati—  "te kira kosambakā bhikkhū bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā sāvatthiṃ
āgacchantī"ti. atha kho anāthapiṇḍiko gahapati yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinno kho
anāthapiṇḍiko gahapati bhagavantaṃ etadavoca—  "te kira, bhante, kosambakā
bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā sāvatthiṃ āgacchanti. kathāhaṃ, bhante, tesu bhikkhūsu
paṭipajjāmī"ti? "tena hi tvaṃ, gahapati, ubhayattha dānaṃ dehi. ubhayattha
dānaṃ datvā ubhayattha dhammaṃ suṇa. ubhayattha dhammaṃ sutvā ye tattha bhikkhū
dhammavādino tesaṃ diṭṭhiñca khantiñca ruciñca ādāyañca rocehī"ti.</p>

<p>
<span class="parno">67</span>
<a class="ms" id="p_3v_2011"></a>
<a class="msdiv" id="msdiv472"></a>
assosi kho visākhā migāramātā—  "te kira kosambakā bhikkhū bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā sāvatthiṃ
āgacchantī"ti. atha kho visākhā migāramātā yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinnā kho
visākhā migāramātā bhagavantaṃ etadavoca—  "te kira, bhante, kosambakā bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
sāvatthiṃ āgacchanti. kathāhaṃ, bhante, tesu bhikkhūsu paṭipajjāmī"ti? "tena hi
tvaṃ, visākhe, ubhayattha dānaṃ dehi. ubhayattha dānaṃ datvā ubhayattha
dhammaṃ suṇa. ubhayattha dhammaṃ sutvā ye tattha bhikkhū dhammavādino tesaṃ
diṭṭhiñca khantiñca ruciñca ādāyañca rocehī"ti.</p>

<p>
<span class="parno">68</span>
<a class="ms" id="p_3v_2012"></a>
<a class="msdiv" id="msdiv473"></a>
atha kho kosambakā bhikkhū anupubbena yena sāvatthi tadavasaruṃ. atha kho
āyasmā sāriputto yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā sāriputto
bhagavantaṃ etadavoca—  "te kira, bhante, kosambakā bhikkhū bhaṇḍanakārakā
kalahakārakā vivādakārakā bhassakārakā saṇghe adhikaraṇakārakā sāvatthiṃ
anuppattā. kathaṃ nu kho, bhante, tesu bhikkhūsu senāsane paṭipajjitabban"ti?
"tena hi, sāriputta, vivittaṃ senāsanaṃ dātabban"ti. "sace pana, bhante,
vivittaṃ na hoti, kathaṃ paṭipajjitabban"ti? "tena hi, sāriputta, vivittaṃ
katvāpi dātabbaṃ, na tvevāhaṃ, sāriputta, kenaci pariyāyena vuḍḍhatarassa
bhikkhuno senāsanaṃ paṭibāhitabbanti vadāmi. yo paṭibāheyya, āpatti
dukkaṭassā"ti.</p>

<p>
<span class="parno">69</span>
<a class="ms" id="p_3v_2013"></a>
"āmise pana, bhante, kathaṃ paṭipajjitabban"ti? "āmisaṃ kho, sāriputta,
sabbesaṃ samakaṃ bhājetabban"ti.</p>
<h3>7 osāraṇānujānana</h3>

<p>
<span class="parno">70</span>
<a class="ms" id="p_3v_2014"></a>
<a class="msdiv" id="msdiv474"></a>
atha kho tassa ukkhittakassa bhikkhuno dhammañca vinayañca paccavekkhantassa
etadahosi—  "āpatti esā, nesā anāpatti. āpannomhi, namhi anāpanno. ukkhittomhi,
namhi anukkhitto. dhammikenamhi kammena ukkhitto akuppena ṭhānārahenā"ti. atha
kho so ukkhittako bhikkhu yena ukkhittānuvattakā bhikkhū tenupasankami,
upasankamitvā ukkhittānuvattake bhikkhū etadavoca—  "āpatti esā, āvuso; nesā
anāpatti. āpannomhi, namhi anāpanno. ukkhittomhi, namhi anukkhitto.
dhammikenamhi kammena ukkhitto akuppena ṭhānārahena. etha maṃ āyasmanto
osārethā"ti. atha kho te ukkhittānuvattakā bhikkhū taṃ ukkhittakaṃ bhikkhuṃ
ādāya yena bhagavā tenupasankamiṃsu, upasankamitvā bhagavantaṃ abhivādetvā
ekamantaṃ nisīdiṃsu. ekamantaṃ nisinnā kho te bhikkhū bhagavantaṃ etadavocuṃ—
"ayaṃ, bhante, ukkhittako bhikkhu evamāha—  ‘āpatti esā, āvuso; nesā anāpatti.
āpannomhi, namhi anāpanno. ukkhittomhi, namhi anukkhitto. dhammikenamhi kammena
ukkhitto akuppena ṭhānārahena. etha maṃ āyasmanto osārethā’ti. kathaṃ nu kho,
bhante, paṭipajjitabban"ti? "āpatti esā, bhikkhave; nesā anāpatti. āpanno eso
bhikkhu, neso bhikkhu anāpanno. ukkhitto eso bhikkhu, neso bhikkhu anukkhitto.
dhammikena kammena ukkhitto akuppena ṭhānārahena. yato ca kho so, bhikkhave,
bhikkhu āpanno ca ukkhitto ca passati ca, tena hi, bhikkhave, taṃ bhikkhuṃ
osārethā"ti.</p>
<h3>8 saṇghasāmaggīkathā</h3>

<p>
<span class="parno">71</span>
<a class="ms" id="p_3v_2015"></a>
<a class="msdiv" id="msdiv475"></a>
atha kho te ukkhittānuvattakā bhikkhū taṃ ukkhittakaṃ bhikkhuṃ osāretvā yena
ukkhepakā bhikkhū tenupasankamiṃsu, upasankamitvā ukkhepake bhikkhū etadavocuṃ—
"yasmiṃ, āvuso, vatthusmiṃ ahosi saṇghassa bhaṇḍanaṃ kalaho viggaho vivādo
saṇghabhedo saṇgharāji saṇghavavatthānaṃ saṇghanānākaraṇaṃ, so eso bhikkhu
āpanno ca ukkhitto ca passi ca osārito ca. handa mayaṃ, āvuso, tassa vatthussa
vūpasamāya saṇghasāmaggiṃ karomā"ti.</p>

<p>
<span class="parno">72</span>
<a class="ms" id="p_3v_2016"></a>
atha kho te ukkhepakā bhikkhū yena bhagavā tenupasankamiṃsu, upasankamitvā
bhagavantaṃ abhivādetvā ekamantaṃ nisīdiṃsu. ekamantaṃ nisinnā kho te bhikkhū
bhagavantaṃ etadavocuṃ—  "te, bhante, ukkhittānuvattakā bhikkhū evamāhaṃsu—
‘yasmiṃ, āvuso, vatthusmiṃ ahosi saṇghassa bhaṇḍanaṃ kalaho viggaho vivādo
saṇghabhedo saṇgharāji saṇghavavatthānaṃ saṇghanānākaraṇaṃ, so eso bhikkhu
āpanno ca ukkhitto ca passi ca osārito ca. handa mayaṃ, āvuso, tassa vatthussa
vūpasamāya saṇghasāmaggiṃ karomā’ti. kathaṃ nu kho, bhante, paṭipajjitabban"ti?
"yato ca kho so, bhikkhave, bhikkhu āpanno ca ukkhitto ca passi ca osārito ca,
tena hi, bhikkhave, saṇgho tassa vatthussa vūpasamāya saṇghasāmaggiṃ karotu.
evañca pana, bhikkhave, kātabbā. sabbeheva ekajjhaṃ sannipatitabbaṃ gilānehi ca
agilānehi ca. na kehici chando dātabbo. sannipatitvā byattena bhikkhunā
paṭibalena saṇgho ñāpetabbo—</p>

<p>
<span class="parno">73</span>
<a class="ms" id="p_3v_2017"></a>
‘suṇātu me, bhante, saṇgho. yasmiṃ vatthusmiṃ ahosi saṇghassa bhaṇḍanaṃ kalaho
viggaho vivādo saṇghabhedo saṇgharāji saṇghavavatthānaṃ saṇghanānākaraṇaṃ, so
eso bhikkhu āpanno ca ukkhitto ca passi ca osārito ca. yadi saṇghassa
pattakallaṃ, saṇgho tassa vatthussa vūpasamāya saṇghasāmaggiṃ kareyya. esā
ñatti.</p>

<p>
<span class="parno">74</span>
<a class="ms" id="p_3v_2018"></a>
suṇātu me, bhante, saṇgho. yasmiṃ vatthusmiṃ ahosi saṇghassa bhaṇḍanaṃ kalaho
viggaho vivādo saṇghabhedo saṇgharāji saṇghavavatthānaṃ saṇghanānākaraṇaṃ, so
eso bhikkhu āpanno ca ukkhitto ca passi ca osārito ca. saṇgho tassa vatthussa
vūpasamāya saṇghasāmaggiṃ karoti. yassāyasmato khamati tassa vatthussa
vūpasamāya saṇghasāmaggiyā karaṇaṃ, so tuṇhassa, yassa nakkhamati so bhāseyya.</p>

<p>
<span class="parno">75</span>
<a class="ms" id="p_3v_2019"></a>
katā saṇghena tassa vatthussa vūpasamāya saṇghasāmaggī. nihato saṇghabhedo,
nihatā saṇgharāji, nihataṃ saṇghavavatthānaṃ, nihataṃ saṇghanānākaraṇaṃ.
khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">76</span>
<a class="ms" id="p_3v_2020"></a>
tāvadeva uposatho kātabbo, pātimokkhaṃ uddisitabban"ti.</p>
<h3>9 upālisaṇghasāmaggīpucchā</h3>

<p>
<span class="parno">77</span>
<a class="ms" id="p_3v_2021"></a>
<a class="msdiv" id="msdiv476"></a>
atha kho āyasmā upāli yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā upāli bhagavantaṃ
etadavoca—  "yasmiṃ, bhante, vatthusmiṃ hoti saṇghassa bhaṇḍanaṃ kalaho viggaho
vivādo saṇghabhedo saṇgharāji saṇghavavatthānaṃ saṇghanānākaraṇaṃ, saṇgho taṃ
vatthuṃ avinicchinitvā amūlā mūlaṃ gantvā saṇghasāmaggiṃ karoti, dhammikā nu
kho sā, bhante, saṇghasāmaggī"ti? "yasmiṃ, upāli, vatthusmiṃ hoti saṇghassa
bhaṇḍanaṃ kalaho viggaho vivādo saṇghabhedo saṇgharāji saṇghavavatthānaṃ
saṇghanānākaraṇaṃ, saṇgho taṃ vatthuṃ avinicchinitvā amūlā mūlaṃ gantvā
saṇghasāmaggiṃ karoti, adhammikā sā, upāli, saṇghasāmaggī"ti.</p>

<p>
<span class="parno">78</span>
<a class="ms" id="p_3v_2022"></a>
"yasmiṃ pana, bhante, vatthusmiṃ hoti saṇghassa bhaṇḍanaṃ kalaho viggaho vivādo
saṇghabhedo saṇgharāji saṇghavavatthānaṃ saṇghanānākaraṇaṃ, saṇgho taṃ vatthuṃ
vinicchinitvā mūlā mūlaṃ gantvā saṇghasāmaggiṃ karoti, dhammikā nu kho sā,
bhante, saṇghasāmaggī"ti? "yasmiṃ, upāli, vatthusmiṃ hoti saṇghassa bhaṇḍanaṃ
kalaho viggaho vivādo saṇghabhedo saṇgharāji saṇghavavatthānaṃ
saṇghanānākaraṇaṃ, saṇgho taṃ vatthuṃ vinicchinitvā mūlā mūlaṃ gantvā
saṇghasāmaggiṃ karoti, dhammikā sā, upāli, saṇghasāmaggī"ti.</p>

<p>
<span class="parno">79</span>
<a class="ms" id="p_3v_2023"></a>
"kati nu kho, bhante, saṇghasāmaggiyo"ti? "dvemā, upāli, saṇghasāmaggiyo—
atthupāli, saṇghasāmaggī atthāpetā byañjanupetā; atthupāli, saṇghasāmaggī
atthupetā ca byañjanupetā ca. katamā ca, upāli, saṇghasāmaggī atthāpetā
byañjanupetā? yasmiṃ, upāli, vatthusmiṃ hoti saṇghassa bhaṇḍanaṃ kalaho viggaho
vivādo saṇghabhedo saṇgharāji saṇghavavatthānaṃ saṇghanānākaraṇaṃ, saṇgho taṃ
vatthuṃ avinicchinitvā amūlā mūlaṃ gantvā saṇghasāmaggiṃ karoti, ayaṃ vuccati,
upāli, saṇghasāmaggī atthāpetā byañjanupetā. katamā ca, upāli, saṇghasāmaggī
atthupetā ca byañjanupetā ca? yasmiṃ, upāli, vatthusmiṃ hoti saṇghassa
bhaṇḍanaṃ kalaho viggaho vivādo saṇghabhedo saṇgharāji saṇghavavatthānaṃ
saṇghanānākaraṇaṃ, saṇgho taṃ vatthuṃ vinicchinitvā mūlā mūlaṃ gantvā
saṇghasāmaggiṃ karoti, ayaṃ vuccati, upāli, saṇghasāmaggī atthupetā ca
byañjanupetā ca. imā kho, upāli, dve saṇghasāmaggiyo"ti.</p>

<p>
<span class="parno">80</span>
<a class="ms" id="p_3v_2024"></a>
<a class="msdiv" id="msdiv477"></a>
atha kho āyasmā upāli uṭṭhāyāsanā ekaṃsaṃ uttarāsangaṃ karitvā yena bhagavā
tenañjaliṃ paṇāmetvā bhagavantaṃ gāthāya ajjhabhāsi—</p>
<hr>
<blockquote>

<p>
<span class="parno">81</span>
<a class="ms" id="p_3v_2025"></a>
"saṇghassa kiccesu ca mantanāsu ca,<br>
atthesu jātesu vinicchayesu ca;<br>
kathaṃpakārodha naro mahatthiko,<br>
bhikkhu kathaṃ hotidha paggahāraho"ti.<br></p>

<p>
<span class="parno">82</span>
<a class="ms" id="p_3v_2026"></a>
"anānuvajjo paṭhamena sīlato,<br>
avekkhitācāro susaṃvutindriyo;<br>
paccatthikā nūpavadanti dhammato,<br>
na hissa taṃ hoti vadeyyu yena naṃ.<br></p>

<p>
<span class="parno">83</span>
<a class="ms" id="p_3v_2027"></a>
so tādiso sīlavisuddhiyā ṭhito,<br>
visārado hoti visayha bhāsati;<br>
nacchambhati parisagato na vedhati,<br>
atthaṃ na hāpeti anuyyutaṃ bhaṇaṃ.<br></p>

<p>
<span class="parno">84</span>
<a class="ms" id="p_3v_2028"></a>
tatheva pañhaṃ parisāsu pucchito,<br>
na ceva pajjhāyati na manku hoti;<br>
so kālāgataṃ byākaraṇārahaṃ vaco,<br>
rañjeti viññūparisaṃ vicakkhaṇo.<br></p>

<p>
<span class="parno">85</span>
<a class="ms" id="p_3v_2029"></a>
sagāravo vuḍḍhataresu bhikkhusu,<br>
ācerakamhi ca sake visārado;<br>
alaṃ pametuṃ paguṇo kathetave,<br>
paccatthikānañca viraddhikovido.<br></p>

<p>
<span class="parno">86</span>
<a class="ms" id="p_3v_2030"></a>
paccatthikā yena vajanti niggahaṃ,<br>
mahājano saññapanañca gacchati;<br>
sakañca ādāyamayaṃ na riñcati,<br>
viyākaraṃ pañhamanūpaghātikaṃ.<br></p>

<p>
<span class="parno">87</span>
<a class="ms" id="p_3v_2031"></a>
dūteyyakammesu alaṃ samuggaho,<br>
saṇghassa kiccesu ca āhu naṃ yathā;<br>
karaṃ vaco bhikkhugaṇena pesito,<br>
ahaṃ karomīti na tena maññati.<br></p>

<p>
<span class="parno">88</span>
<a class="ms" id="p_3v_2032"></a>
āpajjati yāvatakesu vatthusu,<br>
āpattiyā hoti yathā ca vuṭṭhiti;<br>
ete vibhangā ubhayassa svāgatā,<br>
āpatti vuṭṭhānapadassa kovido.<br></p>

<p>
<span class="parno">89</span>
<a class="ms" id="p_3v_2033"></a>
nissāraṇaṃ gacchati yāni cācaraṃ,<br>
nissārito hoti yathā ca vattanā;<br>
osāraṇaṃ taṃvusitassa jantuno,<br>
etampi jānāti vibhangakovido.<br></p>

<p>
<span class="parno">90</span>
<a class="ms" id="p_3v_2034"></a>
sagāravo vuḍḍhataresu bhikkhusu,<br>
navesu theresu ca majjhimesu ca;<br>
mahājanassatthacarodha paṇḍito,<br>
so tādiso bhikkhu idha paggahāraho"ti.<br></p>
</blockquote>
<hr>
<p class="endsutta">
<span class="parno">91</span>
<a class="ms" id="p_3v_2035"></a>
kosambakakkhandhako dasamo.</p>
<hr>
<p class="endsection summary">
<span class="parno">92</span>
<a class="ms" id="p_3v_2036"></a>
tassuddānaṃ</p>

<blockquote>

<p>
<span class="parno">93</span>
<a class="ms" id="p_3v_2037"></a>
kosambiyaṃ jinavaro,<br>
vivādāpattidassane;<br>
nukkhipeyya yasmiṃ tasmiṃ,<br>
saddhāyāpatti desaye.<br></p>

<p>
<span class="parno">94</span>
<a class="ms" id="p_3v_2038"></a>
antosīmāyaṃ tattheva,<br>
bālakañceva vaṃsadā;<br>
pālileyyā ca sāvatthi,<br>
sāriputto ca kolito.<br></p>

<p>
<span class="parno">95</span>
<a class="ms" id="p_3v_2039"></a>
mahākassapakaccānā,<br>
koṭṭhiko kappinena ca;<br>
mahācundo anuruddho,<br>
revato upāli cubho.<br></p>

<p>
<span class="parno">96</span>
<a class="ms" id="p_3v_2040"></a>
ānando rāhulo ceva,<br>
gotamīnāthapiṇḍiko;<br>
senāsanaṃ vivittañca,<br>
āmisaṃ samakampi ca.<br></p>

<p>
<span class="parno">97</span>
<a class="ms" id="p_3v_2041"></a>
na kehi chando dātabbo,<br>
upāliparipucchito;<br>
anānuvajjo sīlena,<br>
sāmaggī jinasāsaneti.<br></p>
</blockquote>
<hr>
<p class="endsection">
<span class="parno">98</span>
<a class="ms" id="p_3v_2042"></a>
kosambakakkhandhako niṭṭhito.</p>
<p class="endsection">
<span class="parno">99</span>
<a class="ms" id="p_3v_2043"></a>
mahāvaggo niṭṭhito.</p>
<p class="endbook">
<span class="parno">100</span>
<a class="ms" id="p_3v_2044"></a>
mahāvaggapāḷi niṭṭhitā.</p>
</div><!--End Pali-->

<div id="nextprev"><a id="previous-sutta" href="../vi/kd9.html"></a><a id="next-sutta" href="../vi/kd11.html"></a></div>
</section>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 10 - Unamimity in the Community
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
