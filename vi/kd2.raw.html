<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 2</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>The True Dhamma</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<h2>Khandaka <span class="minor">( and Mahāvagga)</span> 2 - The Uposatha</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_3v_580"></a>
<a class="msdiv" id="msdiv132"></a>
tena samayena buddho bhagavā rājagahe viharati gijjhakūṭe pabbate. tena kho
pana samayena aññatitthiyā paribbājakā cātuddase pannarase aṭṭhamiyā ca
pakkhassa sannipatitvā dhammaṃ bhāsanti. te manussā upasankamanti
dhammassavanāya. te labhanti aññatitthiyesu paribbājakesu pemaṃ, labhanti
pasādaṃ, labhanti aññatitthiyā paribbājakā pakkhaṃ. atha kho rañño māgadhassa
seniyassa bimbisārassa rahogatassa paṭisallīnassa evaṃ cetaso parivitakko
udapādi—  "etarahi kho aññatitthiyā paribbājakā cātuddase pannarase aṭṭhamiyā
ca pakkhassa sannipatitvā dhammaṃ bhāsanti. te manussā upasankamanti
dhammassavanāya. te labhanti aññatitthiyesu paribbājakesu pemaṃ, labhanti
pasādaṃ, labhanti aññatitthiyā paribbājakā pakkhaṃ. yannūna ayyāpi cātuddase
pannarase aṭṭhamiyā ca pakkhassa sannipateyyun"ti.</p>

<p>
<span class="parno">2</span>
<a class="ms" id="p_3v_581"></a>
atha kho rājā māgadho seniyo bimbisāro yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinno kho
rājā māgadho seniyo bimbisāro bhagavantaṃ etadavoca—  "idha mayhaṃ, bhante,
rahogatassa paṭisallīnassa evaṃ cetaso parivitakko udapādi ‘etarahi kho
aññatitthiyā paribbājakā cātuddase pannarase aṭṭhamiyā ca pakkhassa
sannipatitvā dhammaṃ bhāsanti. te manussā upasankamanti dhammassavanāya. te
labhanti aññatitthiyesu paribbājakesu pemaṃ, labhanti pasādaṃ, labhanti
aññatitthiyā paribbājakā pakkhaṃ. yannūna ayyāpi cātuddase pannarase aṭṭhamiyā
ca pakkhassa sannipateyyun’ti. sādhu, bhante, ayyāpi cātuddase pannarase
aṭṭhamiyā ca pakkhassa sannipateyyun"ti. atha kho bhagavā rājānaṃ māgadhaṃ
seniyaṃ bimbisāraṃ dhammiyā kathāya sandassesi samādapesi samuttejesi
sampahaṃsesi. atha kho rājā māgadho seniyo bimbisāro bhagavatā dhammiyā kathāya
sandassito samādapito samuttejito sampahaṃsito uṭṭhāyāsanā bhagavantaṃ
abhivādetvā padakkhiṇaṃ katvā pakkāmi. atha kho bhagavā etasmiṃ nidāne etasmiṃ
pakaraṇe dhammiṃ kathaṃ katvā bhikkhū āmantesi—  "anujānāmi, bhikkhave,
cātuddase pannarase aṭṭhamiyā ca pakkhassa sannipatitun"ti.</p>

<p>
<span class="parno">3</span>
<a class="ms" id="p_3v_582"></a>
tena kho pana samayena bhikkhū—  "bhagavatā anuññātā cātuddase pannarase
aṭṭhamiyā ca pakkhassa sannipatitun"ti—  cātuddase pannarase aṭṭhamiyā ca
pakkhassa sannipatitvā tuṇhī nisīdanti. te manussā upasankamanti
dhammassavanāya. te ujjhāyanti khiyyanti vipācenti—  "kathañhi nāma samaṇā
sakyaputtiyā cātuddase pannarase aṭṭhamiyā ca pakkhassa sannipatitvā tuṇhī
nisīdissanti, seyyathāpi mūgasūkarā. nanu nāma sannipatitehi dhammo
bhāsitabbo"ti. assosuṃ kho bhikkhū tesaṃ manussānaṃ ujjhāyantānaṃ khiyyantānaṃ
vipācentānaṃ. atha kho te bhikkhū bhagavato etamatthaṃ ārocesuṃ … pe …   atha kho
bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi—
"anujānāmi, bhikkhave, cātuddase pannarase aṭṭhamiyā ca pakkhassa
sannipatitvā dhammaṃ bhāsitun"ti.</p>
<h2>2 pātimokkhuddesānujānana</h2>

<p>
<span class="parno">4</span>
<a class="ms" id="p_3v_583"></a>
<a class="msdiv" id="msdiv133"></a>
atha kho bhagavato rahogatassa paṭisallīnassa evaṃ cetaso parivitakko udapādi—
"yannūnāhaṃ yāni mayā bhikkhūnaṃ paññattāni sikkhāpadāni, tāni nesaṃ
pātimokkhuddesaṃ anujāneyyaṃ. so nesaṃ bhavissati uposathakamman"ti. atha kho
bhagavā sāyanhasamayaṃ paṭisallānā vuṭṭhito etasmiṃ nidāne etasmiṃ pakaraṇe
dhammiṃ kathaṃ katvā bhikkhū āmantesi—  "idha mayhaṃ, bhikkhave, rahogatassa
paṭisallīnassa evaṃ cetaso parivitakko udapādi ‘yannūnāhaṃ yāni mayā bhikkhūnaṃ
paññattāni sikkhāpadāni, tāni nesaṃ pātimokkhuddesaṃ anujāneyyaṃ. so nesaṃ
bhavissati uposathakamman’ti. anujānāmi, bhikkhave, pātimokkhaṃ uddisituṃ.
evañca pana, bhikkhave, uddisitabbaṃ. byattena bhikkhunā paṭibalena saṇgho
ñāpetabbo—</p>

<p>
<span class="parno">5</span>
<a class="ms" id="p_3v_584"></a>
<a class="msdiv" id="msdiv134"></a>
‘suṇātu me, bhante, saṇgho. yadi saṇghassa pattakallaṃ, saṇgho uposathaṃ
kareyya, pātimokkhaṃ uddiseyya. kiṃ saṇghassa pubbakiccaṃ? pārisuddhiṃ
āyasmanto ārocetha. pātimokkhaṃ uddisissāmi. taṃ sabbeva santā sādhukaṃ suṇoma
manasi karoma. yassa siyā āpatti, so āvikareyya. asantiyā āpattiyā tuṇhī
bhavitabbaṃ. tuṇhībhāvena kho panāyasmante parisuddhāti vedissāmi. yathā kho
pana paccekapuṭṭhassa veyyākaraṇaṃ hoti, evamevaṃ evarūpāya parisāya
yāvatatiyaṃ anussāvitaṃ hoti. yo pana bhikkhu yāvatatiyaṃ anussāviyamāne
saramāno santiṃ āpattiṃ nāvikareyya, sampajānamusāvādassa hoti.
sampajānamusāvādo kho panāyasmanto antarāyiko dhammo vutto bhagavatā. tasmā,
saramānena bhikkhunā āpannena visuddhāpekkhena santī āpatti āvikātabbā; āvikatā
hissa phāsu hotī’"ti.</p>

<p>
<span class="parno">6</span>
<a class="ms" id="p_3v_585"></a>
<a class="msdiv" id="msdiv135"></a>
<strong>pātimokkhan</strong>ti ādimetaṃ mukhametaṃ pamukhametaṃ kusalānaṃ
dhammānaṃ. tena vuccati pātimokkhanti.
<br>
<br><strong>āyasmanto</strong>ti piyavacanametaṃ garuvacanametaṃ
sagāravasappatissādhivacanametaṃ āyasmantoti.
<br>
<br><strong>uddisissāmī</strong>ti ācikkhissāmi desessāmi paññapessāmi
paṭṭhapessāmi vivarissāmi vibhajissāmi uttāniṃ karissāmi pakāsessāmi.
<br>
<br><strong>tan</strong>ti pātimokkhaṃ vuccati.
<br>
<br><strong>sabbeva santā</strong>ti yāvatikā tassā parisāya therā ca navā ca
majjhimā ca, ete vuccanti sabbeva santāti.
<br>
<br><strong>sādhukaṃ suṇomā</strong>ti aṭṭhiṃ katvā manasi katvā sabbacetasā
samannāharāma.
<br>
<br><strong>manasi karomā</strong>ti ekaggacittā avikkhittacittā avisāhaṭacittā
nisāmema.
<br>
<br><strong>yassa siyā āpattī</strong>ti therassa vā navassa vā majjhimassa vā,
pañcannaṃ vā āpattikkhandhānaṃ aññatarā āpatti, sattannaṃ vā āpattikkhandhānaṃ
aññatarā āpatti.
<br>
<br><strong>so āvikareyyā</strong>ti so deseyya, so vivareyya, so uttāniṃ kareyya,
so pakāseyya saṇghamajjhe vā gaṇamajjhe vā ekapuggale vā.
<br>
<br><strong>asantī</strong> nāma
<br>
<br><strong>āpatti</strong> anajjhāpannā vā hoti, āpajjitvā vā vuṭṭhitā.
<br>
<br><strong>tuṇhī bhavitabban</strong>ti adhivāsetabbaṃ na byāharitabbaṃ.
<br>
<br><strong>parisuddhāti vedissāmī</strong>ti jānissāmi dhāressāmi.
<br>
<br><strong>yathā kho pana paccekapuṭṭhassa veyyākaraṇaṃ hotī</strong>ti yathā
ekena eko puṭṭho byākareyya, evameva tassā parisāya jānitabbaṃ maṃ pucchatīti.
<br>
<br><strong>evarūpā</strong> nāma
<br>
<br><strong>parisā</strong> bhikkhuparisā vuccati.
<br>
<br><strong>yāvatatiyaṃ anussāvitaṃ hotī</strong>ti sakimpi anussāvitaṃ hoti,
dutiyampi anussāvitaṃ hoti, tatiyampi anussāvitaṃ hoti.
<br>
<br><strong>saramāno</strong>ti jānamāno sañjānamāno.
<br>
<br><strong>santī</strong> nāma
<br>
<br><strong>āpatti</strong> ajjhāpannā vā hoti, āpajjitvā vā avuṭṭhitā.
<br>
<br><strong>nāvikareyyā</strong>ti na deseyya, na vivareyya, na uttāniṃ kareyya, na
pakāseyya saṇghamajjhe vā gaṇamajjhe vā ekapuggale vā.
<br>
<br><strong>sampajānamusāvādassa hotī</strong>ti sampajānamusāvāde kiṃ hoti?
dukkaṭaṃ hoti.
<br>
<br><strong>antarāyiko dhammo vutto bhagavatā</strong>ti. kissa antarāyiko?
paṭhamassa jhānassa adhigamāya antarāyiko, dutiyassa jhānassa adhigamāya
antarāyiko, tatiyassa jhānassa adhigamāya antarāyiko, catutthassa jhānassa
adhigamāya antarāyiko, jhānānaṃ vimokkhānaṃ samādhīnaṃ samāpattīnaṃ
nekkhammānaṃ nissaraṇānaṃ pavivekānaṃ kusalānaṃ dhammānaṃ adhigamāya
antarāyiko.
<br>
<br><strong>tasmā</strong>ti taṃkāraṇā.
<br>
<br><strong>saramānenā</strong>ti jānamānena sañjānamānena.
<br>
<br><strong>visuddhāpekkhenā</strong>ti vuṭṭhātukāmena visujjhitukāmena.
<br>
<br><strong>santī</strong> nāma
<br>
<br><strong>āpatti</strong> ajjhāpannā vā hoti, āpajjitvā vā avuṭṭhitā.
<br>
<br><strong>āvikātabbā</strong>ti āvikātabbā saṇghamajjhe vā gaṇamajjhe vā
ekapuggale vā.
<br>
<br><strong>āvikatā hissa phāsu hotī</strong>ti kissa phāsu hoti? paṭhamassa
jhānassa adhigamāya phāsu hoti, dutiyassa jhānassa adhigamāya phāsu hoti,
tatiyassa jhānassa adhigamāya phāsu hoti, catutthassa jhānassa adhigamāya phāsu
hoti, jhānānaṃ vimokkhānaṃ samādhīnaṃ samāpattīnaṃ nekkhammānaṃ nissaraṇānaṃ
pavivekānaṃ kusalānaṃ dhammānaṃ adhigamāya phāsu hotīti.</p>

<p>
<span class="parno">7</span>
<a class="ms" id="p_3v_586"></a>
<a class="msdiv" id="msdiv136"></a>
tena kho pana samayena bhikkhū—  "bhagavatā pātimokkhuddeso anuññāto"ti—
devasikaṃ pātimokkhaṃ uddisanti. bhagavato etamatthaṃ ārocesuṃ. "na, bhikkhave,
devasikaṃ pātimokkhaṃ uddisitabbaṃ. yo uddiseyya, āpatti dukkaṭassa.
anujānāmi, bhikkhave, uposathe pātimokkhaṃ uddisitun"ti.</p>

<p>
<span class="parno">8</span>
<a class="ms" id="p_3v_587"></a>
tena kho pana samayena bhikkhū—  "bhagavatā uposathe pātimokkhuddeso
anuññāto"ti—  pakkhassa tikkhattuṃ pātimokkhaṃ uddisanti, cātuddase pannarase
aṭṭhamiyā ca pakkhassa. bhagavato etamatthaṃ ārocesuṃ. "na, bhikkhave,
pakkhassa tikkhattuṃ pātimokkhaṃ uddisitabbaṃ. yo uddiseyya, āpatti dukkaṭassa.
anujānāmi, bhikkhave, sakiṃ pakkhassa cātuddase vā pannarase vā pātimokkhaṃ
uddisitun"ti.</p>

<p>
<span class="parno">9</span>
<a class="ms" id="p_3v_588"></a>
tena kho pana samayena chabbaggiyā bhikkhū yathāparisāya pātimokkhaṃ uddisanti
sakāya sakāya parisāya. bhagavato etamatthaṃ ārocesuṃ. "na, bhikkhave,
yathāparisāya pātimokkhaṃ uddisitabbaṃ sakāya sakāya parisāya. yo uddiseyya,
āpatti dukkaṭassa. anujānāmi, bhikkhave, samaggānaṃ uposathakamman"ti.</p>

<p>
<span class="parno">10</span>
<a class="ms" id="p_3v_589"></a>
atha kho bhikkhūnaṃ etadahosi—  "bhagavatā paññattaṃ—  ‘samaggānaṃ
uposathakamman’ti. kittāvatā nu kho sāmaggī hoti, yāvatā ekāvāso, udāhu sabbā
pathavī"ti? bhagavato etamatthaṃ ārocesuṃ. "anujānāmi, bhikkhave, ettāvatā
sāmaggī yāvatā ekāvāso"ti.</p>
<h2>3 mahākappinavatthu</h2>

<p>
<span class="parno">11</span>
<a class="ms" id="p_3v_590"></a>
<a class="msdiv" id="msdiv137"></a>
tena kho pana samayena āyasmā mahākappino rājagahe viharati maddakucchimhi
migadāye. atha kho āyasmato mahākappinassa rahogatassa paṭisallīnassa evaṃ
cetaso parivitakko udapādi—  "gaccheyyaṃ vāhaṃ uposathaṃ na vā gaccheyyaṃ,
gaccheyyaṃ vāhaṃ saṇghakammaṃ na vā gaccheyyaṃ, atha khvāhaṃ visuddho paramāya
visuddhiyā"ti? atha kho bhagavā āyasmato mahākappinassa cetasā
cetoparivitakkamaññāya—  seyyathāpi nāma balavā puriso samiñjitaṃ vā bāhaṃ
pasāreyya, pasāritaṃ vā bāhaṃ samiñjeyya; evameva—  gijjhakūṭe pabbate
antarahito maddakucchimhi migadāye āyasmato mahākappinassa sammukhe pāturahosi.
nisīdi bhagavā paññatte āsane. āyasmāpi kho mahākappino bhagavantaṃ
abhivādetvā ekamantaṃ nisīdi. ekamantaṃ nisinnaṃ kho āyasmantaṃ mahākappinaṃ
bhagavā etadavoca—  "nanu te, kappina, rahogatassa paṭisallīnassa evaṃ cetaso
parivitakko udapādi—  gaccheyyaṃ vāhaṃ uposathaṃ na vā gaccheyyaṃ, gaccheyyaṃ
vāhaṃ saṇghakammaṃ na vā gaccheyyaṃ, atha khvāhaṃ visuddho paramāya
visuddhiyā"ti? "evaṃ, bhante". "tumhe ce brāhmaṇā uposathaṃ na sakkarissatha na
garukarissatha na mānessatha na pūjessatha, atha ko carahi uposathaṃ
sakkarissati garukarissati mānessati pūjessati? gaccha tvaṃ, brāhmaṇa,
uposathaṃ, mā no agamāsi. gaccha tvaṃ saṇghakammaṃ, mā no agamāsī"ti. "evaṃ,
bhante"ti kho āyasmā mahākappino bhagavato paccassosi. atha kho bhagavā
āyasmantaṃ mahākappinaṃ dhammiyā kathāya sandassetvā samādapetvā samuttejetvā
sampahaṃsetvā—  seyyathāpi nāma balavā puriso samiñjitaṃ vā bāhaṃ pasāreyya,
pasāritaṃ vā bāhaṃ samiñjeyya; evameva—  maddakucchimhi migadāye āyasmato
mahākappinassa sammukhe antarahito gijjhakūṭe pabbate pāturahosi.</p>
<h2>4 sīmānujānana</h2>

<p>
<span class="parno">12</span>
<a class="ms" id="p_3v_591"></a>
<a class="msdiv" id="msdiv138"></a>
atha kho bhikkhūnaṃ etadahosi—  "bhagavatā paññattaṃ—  ‘ettāvatā sāmaggī yāvatā
ekāvāso’ti, kittāvatā nu kho ekāvāso hotī"ti? bhagavato etamatthaṃ ārocesuṃ.
"anujānāmi, bhikkhave, sīmaṃ sammannituṃ. evañca pana, bhikkhave,
sammannitabbā—  paṭhamaṃ nimittā kittetabbā—  pabbatanimittaṃ, pāsāṇanimittaṃ,
vananimittaṃ, rukkhanimittaṃ, magganimittaṃ, vammikanimittaṃ, nadīnimittaṃ,
udakanimittaṃ. nimitte kittetvā byattena bhikkhunā paṭibalena saṇgho ñāpetabbo—</p>

<p>
<span class="parno">13</span>
<a class="ms" id="p_3v_592"></a>
<a class="msdiv" id="msdiv139"></a>
‘suṇātu me, bhante, saṇgho. yāvatā samantā nimittā kittitā. yadi saṇghassa
pattakallaṃ, saṇgho etehi nimittehi sīmaṃ sammanneyya samānasaṃvāsaṃ
ekuposathaṃ. esā ñatti.</p>

<p>
<span class="parno">14</span>
<a class="ms" id="p_3v_593"></a>
suṇātu me, bhante, saṇgho. yāvatā samantā nimittā kittitā. saṇgho etehi
nimittehi sīmaṃ sammannati samānasaṃvāsaṃ ekuposathaṃ. yassāyasmato khamati
etehi nimittehi sīmāya sammuti samānasaṃvāsāya ekuposathāya, so tuṇhassa; yassa
nakkhamati, so bhāseyya. sammatā sīmā saṇghena etehi nimittehi samānasaṃvāsā
ekuposathā. khamati saṇghassa, tasmā tuṇhī, evametaṃ dhārayāmī’"ti.</p>

<p>
<span class="parno">15</span>
<a class="ms" id="p_3v_594"></a>
<a class="msdiv" id="msdiv140"></a>
tena kho pana samayena chabbaggiyā bhikkhū—  "bhagavatā sīmāsammuti
anuññātā"ti—  atimahatiyo sīmāyo sammannanti, catuyojanikāpi pañcayojanikāpi
chayojanikāpi. bhikkhū uposathaṃ āgacchantā uddissamānepi pātimokkhe
āgacchanti, uddiṭṭhamattepi āgacchanti, antarāpi parivasanti. bhagavato
etamatthaṃ ārocesuṃ. "na, bhikkhave, atimahatī sīmā sammannitabbā, catuyojanikā
vā pañcayojanikā vā chayojanikā vā. yo sammanneyya, āpatti dukkaṭassa.
anujānāmi, bhikkhave, tiyojanaparamaṃ sīmaṃ sammannitun"ti.</p>

<p>
<span class="parno">16</span>
<a class="ms" id="p_3v_595"></a>
tena kho pana samayena chabbaggiyā bhikkhū nadīpārasīmaṃ sammannanti. uposathaṃ
āgacchantā bhikkhūpi vuyhanti, pattāpi vuyhanti, cīvarānipi vuyhanti.
bhagavato etamatthaṃ ārocesuṃ. "na, bhikkhave, nadīpārasīmā sammannitabbā. yo
sammanneyya, āpatti dukkaṭassa. anujānāmi, bhikkhave, yatthassa dhuvanāvā vā
dhuvasetu vā, evarūpaṃ nadīpārasīmaṃ sammannitun"ti.</p>
<h2>5 uposathāgārakathā</h2>

<p>
<span class="parno">17</span>
<a class="ms" id="p_3v_596"></a>
<a class="msdiv" id="msdiv141"></a>
tena kho pana samayena bhikkhū anupariveṇiyaṃ pātimokkhaṃ uddisanti asanketena.
āgantukā bhikkhū na jānanti—  "kattha vā ajjuposatho karīyissatī"ti. bhagavato
etamatthaṃ ārocesuṃ. "na, bhikkhave, anupariveṇiyaṃ pātimokkhaṃ uddisitabbaṃ
asanketena. yo uddiseyya, āpatti dukkaṭassa. anujānāmi, bhikkhave,
uposathāgāraṃ sammannitvā uposathaṃ kātuṃ, yaṃ saṇgho ākankhati vihāraṃ vā
aḍḍhayogaṃ vā pāsādaṃ vā hammiyaṃ vā guhaṃ vā. evañca pana, bhikkhave,
sammannitabbaṃ. byattena bhikkhunā paṭibalena saṇgho ñāpetabbo—</p>

<p>
<span class="parno">18</span>
<a class="ms" id="p_3v_597"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
vihāraṃ uposathāgāraṃ sammanneyya. esā ñatti.</p>

<p>
<span class="parno">19</span>
<a class="ms" id="p_3v_598"></a>
suṇātu me, bhante, saṇgho. saṇgho itthannāmaṃ vihāraṃ uposathāgāraṃ sammannati.
yassāyasmato khamati itthannāmassa vihārassa uposathāgārassa sammuti, so
tuṇhassa; yassa nakkhamati, so bhāseyya. sammato saṇghena itthannāmo vihāro
uposathāgāraṃ. khamati saṇghassa, tasmā tuṇhī, evametaṃ dhārayāmī’"ti.</p>

<p>
<span class="parno">20</span>
<a class="ms" id="p_3v_599"></a>
tena kho pana samayena aññatarasmiṃ āvāse dve uposathāgārāni sammatāni honti.
bhikkhū ubhayattha sannipatanti—  "idha uposatho karīyissati, idha uposatho
karīyissatī"ti. bhagavato etamatthaṃ ārocesuṃ. "na, bhikkhave, ekasmiṃ āvāse
dve uposathāgārāni sammannitabbāni. yo sammanneyya, āpatti dukkaṭassa.
anujānāmi, bhikkhave, ekaṃ samūhanitvā ekattha uposathaṃ kātuṃ. evañca pana,
bhikkhave, samūhantabbaṃ. byattena bhikkhunā paṭibalena saṇgho ñāpetabbo—</p>

<p>
<span class="parno">21</span>
<a class="ms" id="p_3v_600"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
uposathāgāraṃ samūhaneyya. esā ñatti.</p>

<p>
<span class="parno">22</span>
<a class="ms" id="p_3v_601"></a>
suṇātu me, bhante, saṇgho. saṇgho itthannāmaṃ uposathāgāraṃ samūhanati.
yassāyasmato khamati itthannāmassa uposathāgārassa samugghāto, so tuṇhassa;
yassa nakkhamati, so bhāseyya. samūhataṃ saṇghena itthannāmaṃ uposathāgāraṃ.
khamati saṇghassa, tasmā tuṇhī, evametaṃ dhārayāmī’"ti.</p>
<h2>6 uposathappamukhānujānana</h2>

<p>
<span class="parno">23</span>
<a class="ms" id="p_3v_602"></a>
<a class="msdiv" id="msdiv142"></a>
tena kho pana samayena aññatarasmiṃ āvāse atikhuddakaṃ uposathāgāraṃ sammataṃ
hoti, tadahuposathe mahābhikkhusaṇgho sannipatito hoti. bhikkhū asammatāya
bhūmiyā nisinnā pātimokkhaṃ assosuṃ. atha kho tesaṃ bhikkhūnaṃ etadahosi—
"bhagavatā paññattaṃ—  ‘uposathāgāraṃ sammannitvā uposatho kātabbo’ti,
mayañcamhā asammatāya bhūmiyā nisinnā pātimokkhaṃ assumhā, kato nu kho amhākaṃ
uposatho, akato nu kho"ti. bhagavato etamatthaṃ ārocesuṃ. "sammatāya vā,
bhikkhave, bhūmiyā nisinnā asammatāya vā yato pātimokkhaṃ suṇāti, katovassa
uposatho. tena hi, bhikkhave, saṇgho yāva mahantaṃ uposathappamukhaṃ ākankhati,
tāva mahantaṃ uposathappamukhaṃ sammannatu. evañca pana, bhikkhave,
sammannitabbaṃ. paṭhamaṃ nimittā kittetabbā. nimitte kittetvā byattena
bhikkhunā paṭibalena saṇgho ñāpetabbo—</p>

<p>
<span class="parno">24</span>
<a class="ms" id="p_3v_603"></a>
‘suṇātu me, bhante, saṇgho. yāvatā samantā nimittā kittitā. yadi saṇghassa
pattakallaṃ, saṇgho etehi nimittehi uposathappamukhaṃ sammanneyya. esā ñatti.</p>

<p>
<span class="parno">25</span>
<a class="ms" id="p_3v_604"></a>
suṇātu me, bhante, saṇgho. yāvatā samantā nimittā kittitā. saṇgho etehi
nimittehi uposathappamukhaṃ sammannati. yassāyasmato khamati etehi nimittehi
uposathappamukhassa sammuti, so tuṇhassa; yassa nakkhamati, so bhāseyya.
sammataṃ saṇghena etehi nimittehi uposathappamukhaṃ. khamati saṇghassa, tasmā
tuṇhī, evametaṃ dhārayāmī’"ti.</p>

<p>
<span class="parno">26</span>
<a class="ms" id="p_3v_605"></a>
tena kho pana samayena aññatarasmiṃ āvāse tadahuposathe navakā bhikkhū
paṭhamataraṃ sannipatitvā—  "na tāva therā āgacchantī"ti—  pakkamiṃsu. uposatho
vikāle ahosi. bhagavato etamatthaṃ ārocesuṃ. "anujānāmi, bhikkhave,
tadahuposathe therehi bhikkhūhi paṭhamataraṃ sannipatitun"ti.</p>

<p>
<span class="parno">27</span>
<a class="ms" id="p_3v_606"></a>
tena kho pana samayena rājagahe sambahulā āvāsā samānasīmā honti. tattha
bhikkhū vivadanti—  "amhākaṃ āvāse uposatho karīyatu, amhākaṃ āvāse uposatho
karīyatū"ti. bhagavato etamatthaṃ ārocesuṃ. "idha pana, bhikkhave, sambahulā
āvāsā samānasīmā honti. tattha bhikkhū vivadanti—  ‘amhākaṃ āvāse uposatho
karīyatu, amhākaṃ āvāse uposatho karīyatū’ti. tehi, bhikkhave, bhikkhūhi
sabbeheva ekajjhaṃ sannipatitvā uposatho kātabbo. yattha vā pana thero bhikkhu
viharati, tattha sannipatitvā uposatho kātabbo, na tveva vaggena saṇghena
uposatho kātabbo. yo kareyya, āpatti dukkaṭassā"ti.</p>
<h2>7 avippavāsasīmānujānana</h2>

<p>
<span class="parno">28</span>
<a class="ms" id="p_3v_607"></a>
<a class="msdiv" id="msdiv143"></a>
tena kho pana samayena āyasmā mahākassapo andhakavindā rājagahaṃ uposathaṃ
āgacchanto antarāmagge nadiṃ taranto manaṃ vūḷho ahosi, cīvarānissa allāni.
bhikkhū āyasmantaṃ mahākassapaṃ etadavocuṃ—  "kissa te, āvuso, cīvarāni
allānī"ti? "idhāhaṃ, āvuso, andhakavindā rājagahaṃ uposathaṃ āgacchanto
antarāmagge nadiṃ taranto manamhi vūḷho. tena me cīvarāni allānī"ti. bhagavato
etamatthaṃ ārocesuṃ. "yā sā, bhikkhave, saṇghena sīmā sammatā samānasaṃvāsā
ekuposathā, saṇgho taṃ sīmaṃ ticīvarena avippavāsaṃ sammannatu. evañca pana,
bhikkhave, sammannitabbā. byattena bhikkhunā paṭibalena saṇgho ñāpetabbo—</p>

<p>
<span class="parno">29</span>
<a class="ms" id="p_3v_608"></a>
‘suṇātu me, bhante, saṇgho. yā sā saṇghena sīmā sammatā samānasaṃvāsā
ekuposathā, yadi saṇghassa pattakallaṃ saṇgho taṃ sīmaṃ ticīvarena avippavāsaṃ
sammanneyya. esā ñatti.</p>

<p>
<span class="parno">30</span>
<a class="ms" id="p_3v_609"></a>
suṇātu me, bhante, saṇgho. yā sā saṇghena sīmā sammatā samānasaṃvāsā
ekuposathā, saṇgho taṃ sīmaṃ ticīvarena avippavāsaṃ sammannati. yassāyasmato
khamati etissā sīmāya ticīvarena avippavāsāya sammuti, so tuṇhassa; yassa
nakkhamati, so bhāseyya. sammatā sā sīmā saṇghena ticīvarena avippavāsā.
khamati saṇghassa, tasmā tuṇhī, evametaṃ dhārayāmī’"ti.</p>
<hr>

<p>
<span class="parno">31</span>
<a class="ms" id="p_3v_610"></a>
tena kho pana samayena bhikkhū bhagavatā ticīvarena avippavāsasammuti
anuññātāti antaraghare cīvarāni nikkhipanti. tāni cīvarāni nassantipi
ḍayhantipi undūrehipi khajjanti. bhikkhū duccoḷā honti lūkhacīvarā. bhikkhū
evamāhaṃsu—  "kissa tumhe, āvuso, duccoḷā lūkhacīvarā"ti? "idha mayaṃ, āvuso,
bhagavatā ticīvarena avippavāsasammuti anuññātāti antaraghare cīvarāni
nikkhipimhā. tāni cīvarāni naṭṭhānipi daḍḍhānipi, undūrehipi khāyitāni, tena
mayaṃ duccoḷā lūkhacīvarā"ti. bhagavato etamatthaṃ ārocesuṃ. "yā sā, bhikkhave,
saṇghena sīmā sammatā samānasaṃvāsā ekuposathā, saṇgho taṃ sīmaṃ ticīvarena
avippavāsaṃ sammannatu, ṭhapetvā gāmañca gāmūpacārañca. evañca pana, bhikkhave,
sammannitabbā. byattena bhikkhunā paṭibalena saṇgho ñāpetabbo—</p>

<p>
<span class="parno">32</span>
<a class="ms" id="p_3v_611"></a>
<a class="msdiv" id="msdiv144"></a>
‘suṇātu me, bhante, saṇgho. yā sā saṇghena sīmā sammatā samānasaṃvāsā
ekuposathā yadi saṇghassa pattakallaṃ, saṇgho taṃ sīmaṃ ticīvarena avippavāsaṃ
sammanneyya, ṭhapetvā gāmañca gāmūpacārañca. esā ñatti.</p>

<p>
<span class="parno">33</span>
<a class="ms" id="p_3v_612"></a>
suṇātu me, bhante, saṇgho. yā sā saṇghena sīmā sammatā samānasaṃvāsā
ekuposathā, saṇgho taṃ sīmaṃ ticīvarena avippavāsaṃ sammannati, ṭhapetvā
gāmañca gāmūpacārañca. yassāyasmato khamati etissā sīmāya ticīvarena
avippavāsāya sammuti, ṭhapetvā gāmañca gāmūpacārañca, so tuṇhassa; yassa
nakkhamati, so bhāseyya. sammatā sā sīmā saṇghena ticīvarena avippavāsā,
ṭhapetvā gāmañca gāmūpacārañca. khamati saṇghassa, tasmā tuṇhī, evametaṃ
dhārayāmī’"ti.</p>
<h2>8 sīmāsamūhanana</h2>

<p>
<span class="parno">34</span>
<a class="ms" id="p_3v_613"></a>
<a class="msdiv" id="msdiv145"></a>
"sīmaṃ, bhikkhave, sammannantena paṭhamaṃ samānasaṃvāsasīmā sammannitabbā,
pacchā ticīvarena avippavāso sammannitabbo. sīmaṃ, bhikkhave, samūhanantena
paṭhamaṃ ticīvarena avippavāso samūhantabbo, pacchā samānasaṃvāsasīmā
samūhantabbā. evañca pana, bhikkhave, ticīvarena avippavāso samūhantabbo.
byattena bhikkhunā paṭibalena saṇgho ñāpetabbo—</p>

<p>
<span class="parno">35</span>
<a class="ms" id="p_3v_614"></a>
‘suṇātu me, bhante, saṇgho. yo so saṇghena ticīvarena avippavāso sammato, yadi
saṇghassa pattakallaṃ, saṇgho taṃ ticīvarena avippavāsaṃ samūhaneyya. esā
ñatti.</p>

<p>
<span class="parno">36</span>
<a class="ms" id="p_3v_615"></a>
suṇātu me, bhante, saṇgho. yo so saṇghena ticīvarena avippavāso sammato, saṇgho
taṃ ticīvarena avippavāsaṃ samūhanati. yassāyasmato khamati etassa ticīvarena
avippavāsassa samugghāto, so tuṇhassa; yassa nakkhamati, so bhāseyya. samūhato
so saṇghena ticīvarena avippavāso. khamati saṇghassa, tasmā tuṇhī, evametaṃ
dhārayāmī’ti.</p>
<hr>

<p>
<span class="parno">37</span>
<a class="ms" id="p_3v_616"></a>
evañca pana, bhikkhave, sīmā samūhantabbā. byattena bhikkhunā paṭibalena saṇgho
ñāpetabbo—</p>

<p>
<span class="parno">38</span>
<a class="ms" id="p_3v_617"></a>
<a class="msdiv" id="msdiv146"></a>
‘suṇātu me, bhante, saṇgho. yā sā saṇghena sīmā sammatā samānasaṃvāsā
ekuposathā, yadi saṇghassa pattakallaṃ, saṇgho taṃ sīmaṃ samūhaneyya
samānasaṃvāsaṃ ekuposathaṃ. esā ñatti.</p>

<p>
<span class="parno">39</span>
<a class="ms" id="p_3v_618"></a>
suṇātu me, bhante, saṇgho. yā sā saṇghena sīmā sammatā samānasaṃvāsā
ekuposathā, saṇgho taṃ sīmaṃ samūhanati samānasaṃvāsaṃ ekuposathaṃ.
yassāyasmato khamati etissā sīmāya samānasaṃvāsāya ekuposathāya samugghāto, so
tuṇhassa; yassa nakkhamati, so bhāseyya. samūhatā sā sīmā saṇghena
samānasaṃvāsā ekuposathā. khamati saṇghassa, tasmā tuṇhī, evametaṃ
dhārayāmī’"ti.</p>
<h2>9 gāmasīmādi</h2>

<p>
<span class="parno">40</span>
<a class="ms" id="p_3v_619"></a>
<a class="msdiv" id="msdiv147"></a>
"asammatāya, bhikkhave, sīmāya aṭṭhapitāya, yaṃ gāmaṃ vā nigamaṃ vā upanissāya
viharati, yā tassa vā gāmassa gāmasīmā, nigamassa vā nigamasīmā, ayaṃ tattha
samānasaṃvāsā ekuposathā. agāmake ce, bhikkhave, araññe samantā sattabbhantarā,
ayaṃ tattha samānasaṃvāsā ekuposathā. sabbā, bhikkhave, nadī asīmā; sabbo
samuddo asīmo; sabbo jātassaro asīmo. nadiyā vā, bhikkhave, samudde vā
jātassare vā yaṃ majjhimassa purisassa samantā udakukkhepā, ayaṃ tattha
samānasaṃvāsā ekuposathā"ti.</p>

<p>
<span class="parno">41</span>
<a class="ms" id="p_3v_620"></a>
<a class="msdiv" id="msdiv148"></a>
tena kho pana samayena chabbaggiyā bhikkhū sīmāya sīmaṃ sambhindanti. bhagavato
etamatthaṃ ārocesuṃ. "yesaṃ, bhikkhave, sīmā paṭhamaṃ sammatā tesaṃ taṃ kammaṃ
dhammikaṃ akuppaṃ ṭhānārahaṃ. yesaṃ, bhikkhave, sīmā pacchā sammatā tesaṃ taṃ
kammaṃ adhammikaṃ kuppaṃ aṭṭhānārahaṃ. na, bhikkhave, sīmāya sīmā
sambhinditabbā. yo sambhindeyya, āpatti dukkaṭassā"ti.</p>

<p>
<span class="parno">42</span>
<a class="ms" id="p_3v_621"></a>
tena kho pana samayena chabbaggiyā bhikkhū sīmāya sīmaṃ ajjhottharanti.
bhagavato etamatthaṃ ārocesuṃ. "yesaṃ, bhikkhave, sīmā paṭhamaṃ sammatā tesaṃ
taṃ kammaṃ dhammikaṃ akuppaṃ ṭhānārahaṃ. yesaṃ, bhikkhave, sīmā pacchā sammatā
tesaṃ taṃ kammaṃ adhammikaṃ kuppaṃ aṭṭhānārahaṃ. na, bhikkhave, sīmāya sīmā
ajjhottharitabbā. yo ajjhotthareyya, āpatti dukkaṭassāti. anujānāmi, bhikkhave,
sīmaṃ sammannantena sīmantarikaṃ ṭhapetvā sīmaṃ sammannitun"ti.</p>
<h2>10 uposathabhedādi</h2>

<p>
<span class="parno">43</span>
<a class="ms" id="p_3v_622"></a>
<a class="msdiv" id="msdiv149"></a>
atha kho bhikkhūnaṃ etadahosi—  "kati nu kho uposathā"ti? bhagavato etamatthaṃ
ārocesuṃ. "dveme, bhikkhave, uposathā—  cātuddasiko ca pannarasiko ca. ime kho,
bhikkhave, dve uposathā"ti.</p>

<p>
<span class="parno">44</span>
<a class="ms" id="p_3v_623"></a>
atha kho bhikkhūnaṃ etadahosi—  "kati nu kho uposathakammānī"ti? bhagavato
etamatthaṃ ārocesuṃ. "cattārimāni, bhikkhave, uposathakammāni—  adhammena
vaggaṃ uposathakammaṃ, adhammena samaggaṃ uposathakammaṃ, dhammena vaggaṃ
uposathakammaṃ, dhammena samaggaṃ uposathakammanti. tatra, bhikkhave, yadidaṃ
adhammena vaggaṃ uposathakammaṃ, na, bhikkhave, evarūpaṃ uposathakammaṃ
kātabbaṃ. na ca mayā evarūpaṃ uposathakammaṃ anuññātaṃ. tatra, bhikkhave,
yadidaṃ adhammena samaggaṃ uposathakammaṃ, na, bhikkhave, evarūpaṃ
uposathakammaṃ kātabbaṃ. na ca mayā evarūpaṃ uposathakammaṃ anuññātaṃ. tatra,
bhikkhave, yadidaṃ dhammena vaggaṃ uposathakammaṃ, na, bhikkhave, evarūpaṃ
uposathakammaṃ kātabbaṃ. na ca mayā evarūpaṃ uposathakammaṃ anuññātaṃ. tatra,
bhikkhave, yadidaṃ dhammena samaggaṃ uposathakammaṃ, evarūpaṃ, bhikkhave,
uposathakammaṃ kātabbaṃ, evarūpañca mayā uposathakammaṃ anuññātaṃ. tasmātiha,
bhikkhave, evarūpaṃ uposathakammaṃ karissāma yadidaṃ dhammena samagganti—
evañhi vo, bhikkhave, sikkhitabban"ti.</p>
<h2>11 saṃkhittena pātimokkhuddesādi</h2>

<p>
<span class="parno">45</span>
<a class="ms" id="p_3v_624"></a>
<a class="msdiv" id="msdiv150"></a>
atha kho bhikkhūnaṃ etadahosi—  "kati nu kho pātimokkhuddesā"ti? bhagavato
etamatthaṃ ārocesuṃ. "pañcime, bhikkhave, pātimokkhuddesā. nidānaṃ uddisitvā
avasesaṃ sutena sāvetabbaṃ. ayaṃ paṭhamo pātimokkhuddeso. nidānaṃ uddisitvā
cattāri pārājikāni uddisitvā avasesaṃ sutena sāvetabbaṃ. ayaṃ dutiyo
pātimokkhuddeso. nidānaṃ uddisitvā cattāri pārājikāni uddisitvā terasa
saṇghādisese uddisitvā avasesaṃ sutena sāvetabbaṃ. ayaṃ tatiyo pātimokkhuddeso.
nidānaṃ uddisitvā cattāri pārājikāni uddisitvā terasa saṇghādisese uddisitvā
dve aniyate uddisitvā avasesaṃ sutena sāvetabbaṃ. ayaṃ catuttho
pātimokkhuddeso. vitthāreneva pañcamo. ime kho, bhikkhave, pañca
pātimokkhuddesā"ti.</p>

<p>
<span class="parno">46</span>
<a class="ms" id="p_3v_625"></a>
tena kho pana samayena bhikkhū—  "bhagavatā saṃkhittena pātimokkhuddeso
anuññāto"ti—  sabbakālaṃ saṃkhittena pātimokkhaṃ uddisanti. bhagavato
etamatthaṃ ārocesuṃ. "na, bhikkhave, saṃkhittena pātimokkhaṃ uddisitabbaṃ. yo
uddiseyya, āpatti dukkaṭassā"ti.</p>
<hr>

<p>
<span class="parno">47</span>
<a class="ms" id="p_3v_626"></a>
tena kho pana samayena kosalesu janapade aññatarasmiṃ āvāse tadahuposathe
savarabhayaṃ ahosi. bhikkhū nāsakkhiṃsu vitthārena pātimokkhaṃ uddisituṃ.
bhagavato etamatthaṃ ārocesuṃ. "anujānāmi, bhikkhave, sati antarāye saṃkhittena
pātimokkhaṃ uddisitun"ti.</p>

<p>
<span class="parno">48</span>
<a class="ms" id="p_3v_627"></a>
tena kho pana samayena chabbaggiyā bhikkhū asatipi antarāye saṃkhittena
pātimokkhaṃ uddisanti. bhagavato etamatthaṃ ārocesuṃ. "na, bhikkhave, asati
antarāye saṃkhittena pātimokkhaṃ uddisitabbaṃ. yo uddiseyya, āpatti dukkaṭassa.
anujānāmi, bhikkhave, sati antarāye saṃkhittena pātimokkhaṃ uddisituṃ. tatrime
antarāyā—  rājantarāyo, corantarāyo, agyantarāyo, udakantarāyo,
manussantarāyo, amanussantarāyo, vāḷantarāyo, sarīsapantarāyo, jīvitantarāyo,
brahmacariyantarāyoti. anujānāmi, bhikkhave, evarūpesu antarāyesu saṃkhittena
pātimokkhaṃ uddisituṃ, asati antarāye vitthārenā"ti.</p>

<p>
<span class="parno">49</span>
<a class="ms" id="p_3v_628"></a>
tena kho pana samayena chabbaggiyā bhikkhū saṇghamajjhe anajjhiṭṭhā dhammaṃ
bhāsanti. bhagavato etamatthaṃ ārocesuṃ. "na, bhikkhave, saṇghamajjhe
anajjhiṭṭhena dhammo bhāsitabbo. yo bhāseyya, āpatti dukkaṭassa. anujānāmi,
bhikkhave, therena bhikkhunā sāmaṃ vā dhammaṃ bhāsituṃ paraṃ vā ajjhesitun"ti.</p>
<h2>12 vinayapucchanakathā</h2>

<p>
<span class="parno">50</span>
<a class="ms" id="p_3v_629"></a>
<a class="msdiv" id="msdiv151"></a>
tena kho pana samayena chabbaggiyā bhikkhū saṇghamajjhe asammatā vinayaṃ
pucchanti. bhagavato etamatthaṃ ārocesuṃ. "na, bhikkhave, saṇghamajjhe
asammatena vinayo pucchitabbo. yo puccheyya, āpatti dukkaṭassa. anujānāmi,
bhikkhave, saṇghamajjhe sammatena vinayaṃ pucchituṃ. evañca pana, bhikkhave,
sammannitabbo—  attanā vā attānaṃ sammannitabbaṃ, parena vā paro sammannitabbo.
kathañca attanāva attānaṃ sammannitabbaṃ? byattena bhikkhunā paṭibalena saṇgho
ñāpetabbo—</p>

<p>
<span class="parno">51</span>
<a class="ms" id="p_3v_630"></a>
‘suṇātu me, bhante, saṇgho. yadi saṇghassa pattakallaṃ, ahaṃ itthannāmaṃ
vinayaṃ puccheyyan’ti. evaṃ attanāva attānaṃ sammannitabbaṃ.</p>

<p>
<span class="parno">52</span>
<a class="ms" id="p_3v_631"></a>
kathañca parena paro sammannitabbo? byattena bhikkhunā paṭibalena saṇgho
ñāpetabbo—</p>

<p>
<span class="parno">53</span>
<a class="ms" id="p_3v_632"></a>
‘suṇātu me, bhante, saṇgho. yadi saṇghassa pattakallaṃ, itthannāmo itthannāmaṃ
vinayaṃ puccheyyā’ti. evaṃ parena paro sammannitabbo"ti.</p>

<p>
<span class="parno">54</span>
<a class="ms" id="p_3v_633"></a>
tena kho pana samayena pesalā bhikkhū saṇghamajjhe sammatā vinayaṃ pucchanti.
chabbaggiyā bhikkhū labhanti āghātaṃ, labhanti appaccayaṃ, vadhena tajjenti.
bhagavato etamatthaṃ ārocesuṃ. "anujānāmi, bhikkhave, saṇghamajjhe sammatenapi
parisaṃ oloketvā puggalaṃ tulayitvā vinayaṃ pucchitun"ti.</p>
<h2>13 vinayavissajjanakathā</h2>

<p>
<span class="parno">55</span>
<a class="ms" id="p_3v_634"></a>
<a class="msdiv" id="msdiv152"></a>
tena kho pana samayena chabbaggiyā bhikkhū saṇghamajjhe asammatā vinayaṃ
vissajjenti. bhagavato etamatthaṃ ārocesuṃ. "na, bhikkhave, saṇghamajjhe
asammatena vinayo vissajjetabbo. yo vissajjeyya, āpatti dukkaṭassa. anujānāmi,
bhikkhave, saṇghamajjhe sammatena vinayaṃ vissajjetuṃ. evañca pana, bhikkhave,
sammannitabbaṃ. attanā vā attānaṃ sammannitabbaṃ, parena vā paro sammannitabbo.
kathañca attanāva attānaṃ sammannitabbaṃ? byattena bhikkhunā paṭibalena saṇgho
ñāpetabbo—</p>

<p>
<span class="parno">56</span>
<a class="ms" id="p_3v_635"></a>
‘suṇātu me, bhante, saṇgho. yadi saṇghassa pattakallaṃ, ahaṃ itthannāmena
vinayaṃ puṭṭho vissajjeyyan’ti. evaṃ attanāva attānaṃ sammannitabbaṃ.</p>

<p>
<span class="parno">57</span>
<a class="ms" id="p_3v_636"></a>
kathañca parena paro sammannitabbo? byattena bhikkhunā paṭibalena saṇgho
ñāpetabbo—</p>

<p>
<span class="parno">58</span>
<a class="ms" id="p_3v_637"></a>
‘suṇātu me, bhante, saṇgho. yadi saṇghassa pattakallaṃ, itthannāmo itthannāmena
vinayaṃ puṭṭho vissajjeyyā’ti. evaṃ parena paro sammannitabbo"ti.</p>

<p>
<span class="parno">59</span>
<a class="ms" id="p_3v_638"></a>
tena kho pana samayena pesalā bhikkhū saṇghamajjhe sammatā vinayaṃ vissajjenti.
chabbaggiyā bhikkhū labhanti āghātaṃ, labhanti appaccayaṃ, vadhena tajjenti.
bhagavato etamatthaṃ ārocesuṃ. "anujānāmi, bhikkhave, saṇghamajjhe sammatenapi
parisaṃ oloketvā puggalaṃ tulayitvā vinayaṃ vissajjetun"ti.</p>
<h2>14 codanākathā</h2>

<p>
<span class="parno">60</span>
<a class="ms" id="p_3v_639"></a>
<a class="msdiv" id="msdiv153"></a>
tena kho pana samayena chabbaggiyā bhikkhū anokāsakataṃ bhikkhuṃ āpattiyā
codenti. bhagavato etamatthaṃ ārocesuṃ. "na, bhikkhave, anokāsakato bhikkhu
āpattiyā codetabbo. yo codeyya, āpatti dukkaṭassa. anujānāmi, bhikkhave, okāsaṃ
kārāpetvā āpattiyā codetuṃ—  karotu āyasmā okāsaṃ, ahaṃ taṃ vattukāmo"ti.</p>

<p>
<span class="parno">61</span>
<a class="ms" id="p_3v_640"></a>
tena kho pana samayena pesalā bhikkhū chabbaggiye bhikkhū okāsaṃ kārāpetvā
āpattiyā codenti. chabbaggiyā bhikkhū labhanti āghātaṃ, labhanti appaccayaṃ,
vadhena tajjenti. bhagavato etamatthaṃ ārocesuṃ. "anujānāmi, bhikkhave, katepi
okāse puggalaṃ tulayitvā āpattiyā codetun"ti.</p>

<p>
<span class="parno">62</span>
<a class="ms" id="p_3v_641"></a>
tena kho pana samayena chabbaggiyā bhikkhū—  "puramhākaṃ pesalā bhikkhū okāsaṃ
kārāpentī"ti—  paṭikacceva suddhānaṃ bhikkhūnaṃ anāpattikānaṃ avatthusmiṃ
akāraṇe okāsaṃ kārāpenti. bhagavato etamatthaṃ ārocesuṃ. "na, bhikkhave,
suddhānaṃ bhikkhūnaṃ anāpattikānaṃ avatthusmiṃ akāraṇe okāso kārāpetabbo. yo
kārāpeyya, āpatti dukkaṭassa. anujānāmi, bhikkhave, puggalaṃ tulayitvā okāsaṃ
kātun"ti.</p>
<h3>15 adhammakammapaṭikkosanādi</h3>

<p>
<span class="parno">63</span>
<a class="ms" id="p_3v_642"></a>
<a class="msdiv" id="msdiv154"></a>
tena kho pana samayena chabbaggiyā bhikkhū saṇghamajjhe adhammakammaṃ karonti.
bhagavato etamatthaṃ ārocesuṃ. "na, bhikkhave, adhammakammaṃ kātabbaṃ. yo
kareyya, āpatti dukkaṭassāti. karontiyeva adhammakammaṃ. bhagavato etamatthaṃ
ārocesuṃ. anujānāmi, bhikkhave, adhammakamme kayiramāne paṭikkositun"ti.</p>

<p>
<span class="parno">64</span>
<a class="ms" id="p_3v_643"></a>
tena kho pana samayena pesalā bhikkhū chabbaggiyehi bhikkhūhi adhammakamme
kayiramāne paṭikkosanti. chabbaggiyā bhikkhū labhanti āghātaṃ, labhanti
appaccayaṃ, vadhena tajjenti. bhagavato etamatthaṃ ārocesuṃ. "anujānāmi,
bhikkhave, diṭṭhimpi āvikātunti. tesaṃyeva santike diṭṭhiṃ āvikaronti.
chabbaggiyā bhikkhū labhanti āghātaṃ, labhanti appaccayaṃ, vadhena tajjenti.
bhagavato etamatthaṃ ārocesuṃ. anujānāmi, bhikkhave, catūhi pañcahi
paṭikkosituṃ, dvīhi tīhi diṭṭhiṃ āvikātuṃ, ekena adhiṭṭhātuṃ—  ‘na metaṃ
khamatī’"ti.</p>

<p>
<span class="parno">65</span>
<a class="ms" id="p_3v_644"></a>
tena kho pana samayena chabbaggiyā bhikkhū saṇghamajjhe pātimokkhaṃ uddisamānā
sañcicca na sāventi. bhagavato etamatthaṃ ārocesuṃ. "na, bhikkhave,
pātimokkhuddesakena sañcicca na sāvetabbaṃ. yo na sāveyya, āpatti
dukkaṭassā"ti.</p>

<p>
<span class="parno">66</span>
<a class="ms" id="p_3v_645"></a>
tena kho pana samayena āyasmā udāyī saṇghassa pātimokkhuddesako hoti
kākassarako. atha kho āyasmato udāyissa etadahosi—  "bhagavatā paññattaṃ—
‘pātimokkhuddesakena sāvetabban’ti, ahañcamhi kākassarako, kathaṃ nu kho mayā
paṭipajjitabban"ti? bhagavato etamatthaṃ ārocesuṃ. "anujānāmi, bhikkhave,
pātimokkhuddesakena vāyamituṃ—  ‘kathaṃ sāveyyan’ti. vāyamantassa anāpattī"ti.</p>

<p>
<span class="parno">67</span>
<a class="ms" id="p_3v_646"></a>
tena kho pana samayena devadatto sagahaṭṭhāya parisāya pātimokkhaṃ uddisati.
bhagavato etamatthaṃ ārocesuṃ. "na, bhikkhave, sagahaṭṭhāya parisāya
pātimokkhaṃ uddisitabbaṃ. yo uddiseyya, āpatti dukkaṭassā"ti.</p>

<p>
<span class="parno">68</span>
<a class="ms" id="p_3v_647"></a>
tena kho pana samayena chabbaggiyā bhikkhū saṇghamajjhe anajjhiṭṭhā pātimokkhaṃ
uddisanti. bhagavato etamatthaṃ ārocesuṃ. "na, bhikkhave, saṇghamajjhe
anajjhiṭṭhena pātimokkhaṃ uddisitabbaṃ. yo uddiseyya, āpatti dukkaṭassa.
anujānāmi, bhikkhave, therādhikaṃ pātimokkhan"ti.</p>
<p class="endsutta">
<span class="parno">69</span>
<a class="ms" id="p_3v_648"></a>
aññatitthiyabhāṇavāro niṭṭhito paṭhamo.</p>
<h2>16 pātimokkhuddesakaajjhesanādi</h2>

<p>
<span class="parno">70</span>
<a class="ms" id="p_3v_649"></a>
<a class="msdiv" id="msdiv155"></a>
atha kho bhagavā rājagahe yathābhirantaṃ viharitvā yena codanāvatthu tena
cārikaṃ pakkāmi. anupubbena cārikaṃ caramāno yena codanāvatthu tadavasari. tena
kho pana samayena aññatarasmiṃ āvāse sambahulā bhikkhū viharanti. tattha thero
bhikkhu bālo hoti abyatto. so na jānāti uposathaṃ vā uposathakammaṃ vā,
pātimokkhaṃ vā pātimokkhuddesaṃ vā. atha kho tesaṃ bhikkhūnaṃ etadahosi—
"bhagavatā paññattaṃ—  ‘therādhikaṃ pātimokkhan’ti, ayañca amhākaṃ thero bālo
abyatto, na jānāti uposathaṃ vā uposathakammaṃ vā, pātimokkhaṃ vā
pātimokkhuddesaṃ vā. kathaṃ nu kho amhehi paṭipajjitabban"ti? bhagavato
etamatthaṃ ārocesuṃ. "anujānāmi, bhikkhave, yo tattha bhikkhu byatto paṭibalo
tassādheyyaṃ pātimokkhan"ti.</p>

<p>
<span class="parno">71</span>
<a class="ms" id="p_3v_650"></a>
tena kho pana samayena aññatarasmiṃ āvāse tadahuposathe sambahulā bhikkhū
viharanti bālā abyattā. te na jānanti uposathaṃ vā uposathakammaṃ vā,
pātimokkhaṃ vā pātimokkhuddesaṃ vā. te theraṃ ajjhesiṃsu—  "uddisatu, bhante,
thero pātimokkhan"ti. so evamāha—  "na me, āvuso, vattatī"ti. dutiyaṃ theraṃ
ajjhesiṃsu—  "uddisatu, bhante, thero pātimokkhan"ti. sopi evamāha—  "na me,
āvuso, vattatī"ti. tatiyaṃ theraṃ ajjhesiṃsu—  "uddisatu, bhante, thero
pātimokkhan"ti. sopi evamāha—  "na me, āvuso, vattatī"ti. eteneva upāyena yāva
saṇghanavakaṃ ajjhesiṃsu—  "uddisatu āyasmā pātimokkhan"ti. sopi evamāha—  "na
me, bhante, vattatī"ti. bhagavato etamatthaṃ ārocesuṃ.</p>
<hr>

<p>
<span class="parno">72</span>
<a class="ms" id="p_3v_651"></a>
"idha pana, bhikkhave, aññatarasmiṃ āvāse tadahuposathe sambahulā bhikkhū
viharanti bālā abyattā. te na jānanti uposathaṃ vā uposathakammaṃ vā,
pātimokkhaṃ vā pātimokkhuddesaṃ vā. te theraṃ ajjhesanti—  ‘uddisatu, bhante,
thero pātimokkhan’ti. so evaṃ vadeti—  ‘na me, āvuso, vattatī’ti. dutiyaṃ
theraṃ ajjhesanti—  ‘uddisatu, bhante, thero pātimokkhan’ti. sopi evaṃ vadeti—
‘na me, āvuso, vattatī’ti. tatiyaṃ theraṃ ajjhesanti—  ‘uddisatu, bhante,
thero pātimokkhan’ti. sopi evaṃ vadeti—  ‘na me, āvuso, vattatī’ti. eteneva
upāyena yāva saṇghanavakaṃ ajjhesanti—  ‘uddisatu āyasmā pātimokkhan’ti. sopi
evaṃ vadeti—  ‘na me, bhante, vattatī’ti. tehi, bhikkhave, bhikkhūhi eko
bhikkhu sāmantā āvāsā sajjukaṃ pāhetabbo—  gacchāvuso, saṃkhittena vā
vitthārena vā pātimokkhaṃ pariyāpuṇitvāna āgacchāhī"ti.</p>
<hr>

<p>
<span class="parno">73</span>
<a class="ms" id="p_3v_652"></a>
atha kho bhikkhūnaṃ etadahosi—  "kena nu kho pāhetabbo"ti? bhagavato etamatthaṃ
ārocesuṃ. "anujānāmi, bhikkhave, therena bhikkhunā navaṃ bhikkhuṃ āṇāpetun"ti.
therena āṇattā navā bhikkhū na gacchanti. bhagavato etamatthaṃ ārocesuṃ. "na,
bhikkhave, therena āṇattena agilānena na gantabbaṃ. yo na gaccheyya, āpatti
dukkaṭassā"ti.</p>
<h2>17 pakkhagaṇanādiuggahaṇānujānana</h2>

<p>
<span class="parno">74</span>
<a class="ms" id="p_3v_653"></a>
<a class="msdiv" id="msdiv156"></a>
atha kho bhagavā codanāvatthusmiṃ yathābhirantaṃ viharitvā punadeva rājagahaṃ
paccāgañchi.</p>

<p>
<span class="parno">75</span>
<a class="ms" id="p_3v_654"></a>
tena kho pana samayena manussā bhikkhū piṇḍāya carante pucchanti—  "katimī,
bhante, pakkhassā"ti? bhikkhū evamāhaṃsu—  "na kho mayaṃ, āvuso, jānāmā"ti.
manussā ujjhāyanti khiyyanti vipācenti—  "pakkhagaṇanamattampime samaṇā
sakyaputtiyā na jānanti, kiṃ panime aññaṃ kiñci kalyāṇaṃ jānissantī"ti?
bhagavato etamatthaṃ ārocesuṃ. "anujānāmi, bhikkhave, pakkhagaṇanaṃ
uggahetun"ti. atha kho bhikkhūnaṃ etadahosi—  "kena nu kho pakkhagaṇanā
uggahetabbā"ti? bhagavato etamatthaṃ ārocesuṃ. "anujānāmi, bhikkhave, sabbeheva
pakkhagaṇanaṃ uggahetun"ti.</p>

<p>
<span class="parno">76</span>
<a class="ms" id="p_3v_655"></a>
<a class="msdiv" id="msdiv157"></a>
tena kho pana samayena manussā bhikkhū piṇḍāya carante pucchanti—  "kīvatikā,
bhante, bhikkhū"ti? bhikkhū evamāhaṃsu—  "na kho mayaṃ, āvuso, jānāmā"ti.
manussā ujjhāyanti khiyyanti vipācenti—  "aññamaññampime samaṇā sakyaputtiyā na
jānanti, kiṃ panime aññaṃ kiñci kalyāṇaṃ jānissantī"ti? bhagavato etamatthaṃ
ārocesuṃ. "anujānāmi, bhikkhave, bhikkhū gaṇetun"ti.</p>

<p>
<span class="parno">77</span>
<a class="ms" id="p_3v_656"></a>
atha kho bhikkhūnaṃ etadahosi—  "kadā nu kho bhikkhū gaṇetabbā"ti? bhagavato
etamatthaṃ ārocesuṃ. "anujānāmi, bhikkhave, tadahuposathe nāmaggena vā gaṇetuṃ,
salākaṃ vā gāhetun"ti.</p>

<p>
<span class="parno">78</span>
<a class="ms" id="p_3v_657"></a>
<a class="msdiv" id="msdiv158"></a>
tena kho pana samayena bhikkhū ajānantā ajjuposathoti dūraṃ gāmaṃ piṇḍāya
caranti. te uddissamānepi pātimokkhe āgacchanti, uddiṭṭhamattepi āgacchanti.
bhagavato etamatthaṃ ārocesuṃ. "anujānāmi, bhikkhave, ārocetuṃ
‘ajjuposatho’"ti.</p>

<p>
<span class="parno">79</span>
<a class="ms" id="p_3v_658"></a>
atha kho bhikkhūnaṃ etadahosi—  "kena nu kho ārocetabbo"ti? bhagavato
etamatthaṃ ārocesuṃ. "anujānāmi, bhikkhave, therena bhikkhunā kālavato
ārocetun"ti.</p>

<p>
<span class="parno">80</span>
<a class="ms" id="p_3v_659"></a>
tena kho pana samayena aññataro thero kālavato nassarati. bhagavato etamatthaṃ
ārocesuṃ. "anujānāmi, bhikkhave, bhattakālepi ārocetun"ti.</p>

<p>
<span class="parno">81</span>
<a class="ms" id="p_3v_660"></a>
bhattakālepi nassarati. bhagavato etamatthaṃ ārocesuṃ. "anujānāmi, bhikkhave,
yaṃ kālaṃ sarati, taṃ kālaṃ ārocetun"ti.</p>
<h2>18 pubbakaraṇānujānana</h2>

<p>
<span class="parno">82</span>
<a class="ms" id="p_3v_661"></a>
<a class="msdiv" id="msdiv159"></a>
tena kho pana samayena aññatarasmiṃ āvāse uposathāgāraṃ uklāpaṃ hoti. āgantukā
bhikkhū ujjhāyanti khiyyanti vipācenti—  "kathañhi nāma āvāsikā bhikkhū
uposathāgāraṃ na sammajjissantī"ti. bhagavato etamatthaṃ ārocesuṃ. "anujānāmi,
bhikkhave, uposathāgāraṃ sammajjitun"ti.</p>

<p>
<span class="parno">83</span>
<a class="ms" id="p_3v_662"></a>
atha kho bhikkhūnaṃ etadahosi—  "kena nu kho uposathāgāraṃ sammajjitabban"ti?
bhagavato etamatthaṃ ārocesuṃ. "anujānāmi, bhikkhave, therena bhikkhunā navaṃ
bhikkhuṃ āṇāpetun"ti.</p>

<p>
<span class="parno">84</span>
<a class="ms" id="p_3v_663"></a>
therena āṇattā navā bhikkhū na sammajjanti. bhagavato etamatthaṃ ārocesuṃ. "na,
bhikkhave, therena āṇattena agilānena na sammajjitabbaṃ. yo na sammajjeyya,
āpatti dukkaṭassā"ti.</p>

<p>
<span class="parno">85</span>
<a class="ms" id="p_3v_664"></a>
<a class="msdiv" id="msdiv160"></a>
tena kho pana samayena uposathāgāre āsanaṃ apaññattaṃ hoti. bhikkhū chamāyaṃ
nisīdanti, gattānipi cīvarānipi paṃsukitāni honti. bhagavato etamatthaṃ
ārocesuṃ. "anujānāmi, bhikkhave, uposathāgāre āsanaṃ paññapetun"ti.</p>

<p>
<span class="parno">86</span>
<a class="ms" id="p_3v_665"></a>
atha kho bhikkhūnaṃ etadahosi—  "kena nu kho uposathāgāre āsanaṃ
paññapetabban"ti? bhagavato etamatthaṃ ārocesuṃ. "anujānāmi, bhikkhave, therena
bhikkhunā navaṃ bhikkhuṃ āṇāpetun"ti.</p>

<p>
<span class="parno">87</span>
<a class="ms" id="p_3v_666"></a>
therena āṇattā navā bhikkhū na paññapenti. bhagavato etamatthaṃ ārocesuṃ. "na,
bhikkhave, therena āṇattena agilānena na paññapetabbaṃ. yo na paññapeyya,
āpatti dukkaṭassā"ti.</p>

<p>
<span class="parno">88</span>
<a class="ms" id="p_3v_667"></a>
<a class="msdiv" id="msdiv161"></a>
tena kho pana samayena uposathāgāre padīpo na hoti. bhikkhū andhakāre kāyampi
cīvarampi akkamanti. bhagavato etamatthaṃ ārocesuṃ. "anujānāmi, bhikkhave,
uposathāgāre padīpaṃ kātun"ti.</p>

<p>
<span class="parno">89</span>
<a class="ms" id="p_3v_668"></a>
atha kho bhikkhūnaṃ etadahosi—  "kena nu kho uposathāgāre padīpo kātabbo"ti?
bhagavato etamatthaṃ ārocesuṃ. "anujānāmi, bhikkhave, therena bhikkhunā navaṃ
bhikkhuṃ āṇāpetun"ti.</p>

<p>
<span class="parno">90</span>
<a class="ms" id="p_3v_669"></a>
therena āṇattā navā bhikkhū na padīpenti. bhagavato etamatthaṃ ārocesuṃ. "na,
bhikkhave, therena āṇattena agilānena na padīpetabbo. yo na padīpeyya, āpatti
dukkaṭassā"ti.</p>

<p>
<span class="parno">91</span>
<a class="ms" id="p_3v_670"></a>
<a class="msdiv" id="msdiv162"></a>
tena kho pana samayena aññatarasmiṃ āvāse āvāsikā bhikkhū neva pānīyaṃ
upaṭṭhāpenti, na paribhojanīyaṃ upaṭṭhāpenti. āgantukā bhikkhū ujjhāyanti
khiyyanti vipācenti—  "kathañhi nāma āvāsikā bhikkhū neva pānīyaṃ
upaṭṭhāpessanti, na paribhojanīyaṃ upaṭṭhāpessantī"ti. bhagavato etamatthaṃ
ārocesuṃ. "anujānāmi, bhikkhave, pānīyaṃ paribhojanīyaṃ upaṭṭhāpetun"ti.</p>

<p>
<span class="parno">92</span>
<a class="ms" id="p_3v_671"></a>
atha kho bhikkhūnaṃ etadahosi—  "kena nu kho pānīyaṃ paribhojanīyaṃ
upaṭṭhāpetabban"ti? bhagavato etamatthaṃ ārocesuṃ. "anujānāmi, bhikkhave,
therena bhikkhunā navaṃ bhikkhuṃ āṇāpetun"ti.</p>

<p>
<span class="parno">93</span>
<a class="ms" id="p_3v_672"></a>
therena āṇattā navā bhikkhū na upaṭṭhāpenti. bhagavato etamatthaṃ ārocesuṃ.
"na, bhikkhave, therena āṇattena agilānena na upaṭṭhāpetabbaṃ. yo na
upaṭṭhāpeyya, āpatti dukkaṭassā"ti.</p>
<h3>19 disangamikādivatthu</h3>

<p>
<span class="parno">94</span>
<a class="ms" id="p_3v_673"></a>
<a class="msdiv" id="msdiv163"></a>
tena kho pana samayena sambahulā bhikkhū bālā abyattā disangamikā
ācariyupajjhāye āpucchiṃsu. bhagavato etamatthaṃ ārocesuṃ.</p>

<p>
<span class="parno">95</span>
<a class="ms" id="p_3v_674"></a>
"idha pana, bhikkhave, sambahulā bhikkhū bālā abyattā disangamikā
ācariyupajjhāye āpucchanti. te, bhikkhave, ācariyupajjhāyehi pucchitabbā—
‘kahaṃ gamissatha, kena saddhiṃ gamissathā’ti? te ce, bhikkhave, bālā abyattā
aññe bāle abyatte apadiseyyuṃ, na, bhikkhave, ācariyupajjhāyehi anujānitabbā.
anujāneyyuñce, āpatti dukkaṭassa. te ca, bhikkhave, bālā abyattā ananuññātā
ācariyupajjhāyehi gaccheyyuñce, āpatti dukkaṭassa.</p>

<p>
<span class="parno">96</span>
<a class="ms" id="p_3v_675"></a>
idha pana, bhikkhave, aññatarasmiṃ āvāse sambahulā bhikkhū viharanti bālā
abyattā. te na jānanti uposathaṃ vā uposathakammaṃ vā, pātimokkhaṃ vā
pātimokkhuddesaṃ vā. tattha añño bhikkhu āgacchati bahussuto āgatāgamo
dhammadharo vinayadharo mātikādharo paṇḍito byatto medhāvī lajjī kukkuccako
sikkhākāmo. tehi, bhikkhave, bhikkhūhi so bhikkhu sangahetabbo anuggahetabbo
upalāpetabbo upaṭṭhāpetabbo cuṇṇena mattikāya dantakaṭṭhena mukhodakena. no ce
sangaṇheyyuṃ anuggaṇheyyuṃ upalāpeyyuṃ upaṭṭhāpeyyuṃ cuṇṇena mattikāya
dantakaṭṭhena mukhodakena, āpatti dukkaṭassa.</p>

<p>
<span class="parno">97</span>
<a class="ms" id="p_3v_676"></a>
idha pana, bhikkhave, aññatarasmiṃ āvāse tadahuposathe sambahulā bhikkhū
viharanti bālā abyattā. te na jānanti uposathaṃ vā uposathakammaṃ vā,
pātimokkhaṃ vā pātimokkhuddesaṃ vā. tehi, bhikkhave, bhikkhūhi eko bhikkhu
sāmantā āvāsā sajjukaṃ pāhetabbo—  ‘gacchāvuso, saṃkhittena vā vitthārena vā
pātimokkhaṃ pariyāpuṇitvā āgacchā’ti. evañcetaṃ labhetha, iccetaṃ kusalaṃ. no
ce labhetha, tehi, bhikkhave, bhikkhūhi sabbeheva yattha jānanti uposathaṃ vā
uposathakammaṃ vā pātimokkhaṃ vā pātimokkhuddesaṃ vā, so āvāso gantabbo. no ce
gaccheyyuṃ, āpatti dukkaṭassa.</p>

<p>
<span class="parno">98</span>
<a class="ms" id="p_3v_677"></a>
idha pana, bhikkhave, aññatarasmiṃ āvāse sambahulā bhikkhū vassaṃ vasanti bālā
abyattā. te na jānanti uposathaṃ vā uposathakammaṃ vā pātimokkhaṃ vā
pātimokkhuddesaṃ vā. tehi, bhikkhave, bhikkhūhi eko bhikkhu sāmantā āvāsā
sajjukaṃ pāhetabbo—  ‘gacchāvuso, saṃkhittena vā vitthārena vā pātimokkhaṃ
pariyāpuṇitvā āgacchā’ti. evañcetaṃ labhetha, iccetaṃ kusalaṃ. no ce labhetha,
eko bhikkhu sattāhakālikaṃ pāhetabbo—  ‘gacchāvuso, saṃkhittena vā vitthārena
vā pātimokkhaṃ pariyāpuṇitvā āgacchā’ti. evañcetaṃ labhetha, iccetaṃ kusalaṃ.
no ce labhetha, na, bhikkhave, tehi bhikkhūhi tasmiṃ āvāse vassaṃ vasitabbaṃ.
vaseyyuñce, āpatti dukkaṭassā"ti.</p>
<h3>20 pārisuddhidānakathā</h3>

<p>
<span class="parno">99</span>
<a class="ms" id="p_3v_678"></a>
<a class="msdiv" id="msdiv164"></a>
atha kho bhagavā bhikkhū āmantesi—  "sannipatatha, bhikkhave, saṇgho uposathaṃ
karissatī"ti. evaṃ vutte, aññataro bhikkhu bhagavantaṃ etadavoca—  "atthi,
bhante, bhikkhu gilāno, so anāgato"ti.</p>

<p>
<span class="parno">100</span>
<a class="ms" id="p_3v_679"></a>
"anujānāmi, bhikkhave, gilānena bhikkhunā pārisuddhiṃ dātuṃ. evañca pana,
bhikkhave, dātabbā—  tena gilānena bhikkhunā ekaṃ bhikkhuṃ upasankamitvā
ekaṃsaṃ uttarāsangaṃ karitvā ukkuṭikaṃ nisīditvā añjaliṃ paggahetvā evamassa
vacanīyo—  ‘pārisuddhiṃ dammi, pārisuddhiṃ me hara, pārisuddhiṃ me ārocehī’ti.
kāyena viññāpeti, vācāya viññāpeti, kāyena vācāya viññāpeti, dinnā hoti
pārisuddhi. na kāyena viññāpeti, na vācāya viññāpeti, na kāyena vācāya
viññāpeti, na dinnā hoti pārisuddhi. evañcetaṃ labhetha, iccetaṃ kusalaṃ. no ce
labhetha, so, bhikkhave, gilāno bhikkhu mañcena vā pīṭhena vā saṇghamajjhe
ānetvā uposatho kātabbo. sace, bhikkhave, gilānupaṭṭhākānaṃ bhikkhūnaṃ evaṃ
hoti—  ‘sace kho mayaṃ gilānaṃ ṭhānā cāvessāma, ābādho vā abhivaḍḍhissati
kālaṃkiriyā vā bhavissatī’ti, na, bhikkhave, gilāno bhikkhu ṭhānā cāvetabbo.
saṇghena tattha gantvā uposatho kātabbo. na tveva vaggena saṇghena uposatho
kātabbo. kareyya ce, āpatti dukkaṭassa.</p>

<p>
<span class="parno">101</span>
<a class="ms" id="p_3v_680"></a>
pārisuddhihārako ce, bhikkhave, dinnāya pārisuddhiyā tattheva pakkamati,
aññassa dātabbā pārisuddhi. pārisuddhihārako ce, bhikkhave, dinnāya
pārisuddhiyā tattheva vibbhamati … pe …   kālaṃ karoti …   sāmaṇero paṭijānāti …
sikkhaṃ paccakkhātako paṭijānāti …   antimavatthuṃ ajjhāpannako paṭijānāti …
ummattako paṭijānāti …   khittacitto paṭijānāti …   vedanāṭṭo paṭijānāti …   āpattiyā
adassane ukkhittako paṭijānāti …   āpattiyā appaṭikamme ukkhittako paṭijānāti …
pāpikāya diṭṭhiyā appaṭinissagge ukkhittako paṭijānāti …   paṇḍako paṭijānāti …
theyyasaṃvāsako paṭijānāti …   titthiyapakkantako paṭijānāti …   tiracchānagato
paṭijānāti …   mātughātako paṭijānāti …   pitughātako paṭijānāti …   arahantaghātako
paṭijānāti …   bhikkhunidūsako paṭijānāti …   saṇghabhedako paṭijānāti …
lohituppādako paṭijānāti …   ubhatobyañjanako paṭijānāti, aññassa dātabbā
pārisuddhi.</p>

<p>
<span class="parno">102</span>
<a class="ms" id="p_3v_681"></a>
pārisuddhihārako ce, bhikkhave, dinnāya pārisuddhiyā antarāmagge pakkamati,
anāhaṭā hoti pārisuddhi. pārisuddhihārako ce, bhikkhave, dinnāya pārisuddhiyā
antarāmagge vibbhamati … pe …   ubhatobyañjanako paṭijānāti, anāhaṭā hoti
pārisuddhi.</p>

<p>
<span class="parno">103</span>
<a class="ms" id="p_3v_682"></a>
pārisuddhihārako ce, bhikkhave, dinnāya pārisuddhiyā saṇghappatto pakkamati,
āhaṭā hoti pārisuddhi. pārisuddhihārako ce, bhikkhave, dinnāya pārisuddhiyā
saṇghappatto vibbhamati … pe …   ubhatobyañjanako paṭijānāti, āhaṭā hoti
pārisuddhi.</p>

<p>
<span class="parno">104</span>
<a class="ms" id="p_3v_683"></a>
pārisuddhihārako ce, bhikkhave, dinnāya pārisuddhiyā saṇghappatto sutto na
āroceti, pamatto na āroceti, samāpanno na āroceti, āhaṭā hoti pārisuddhi.
pārisuddhihārakassa anāpatti.</p>

<p>
<span class="parno">105</span>
<a class="ms" id="p_3v_684"></a>
pārisuddhihārako ce, bhikkhave, dinnāya pārisuddhiyā saṇghappatto sañcicca na
āroceti, āhaṭā hoti pārisuddhi. pārisuddhihārakassa āpatti dukkaṭassā"ti.</p>
<h2>21 chandadānakathā</h2>

<p>
<span class="parno">106</span>
<a class="ms" id="p_3v_685"></a>
<a class="msdiv" id="msdiv165"></a>
atha kho bhagavā bhikkhū āmantesi—  "sannipatatha, bhikkhave, saṇgho kammaṃ
karissatī"ti. evaṃ vutte, aññataro bhikkhu bhagavantaṃ etadavoca—  "atthi,
bhante, bhikkhu gilāno, so anāgato"ti.</p>

<p>
<span class="parno">107</span>
<a class="ms" id="p_3v_686"></a>
"anujānāmi, bhikkhave, gilānena bhikkhunā chandaṃ dātuṃ. evañca pana,
bhikkhave, dātabbo. tena gilānena bhikkhunā ekaṃ bhikkhuṃ upasankamitvā ekaṃsaṃ
uttarāsangaṃ karitvā ukkuṭikaṃ nisīditvā añjaliṃ paggahetvā evamassa vacanīyo—
‘chandaṃ dammi, chandaṃ me hara, chandaṃ me ārocehī’ti. kāyena viññāpeti,
vācāya viññāpeti, kāyena vācāya viññāpeti, dinno hoti chando. na kāyena
viññāpeti, na vācāya viññāpeti, na kāyena vācāya viññāpeti, na dinno hoti
chando. evañcetaṃ labhetha, iccetaṃ kusalaṃ. no ce labhetha, so, bhikkhave,
gilāno bhikkhu mañcena vā pīṭhena vā saṇghamajjhe ānetvā kammaṃ kātabbaṃ. sace,
bhikkhave, gilānupaṭṭhākānaṃ bhikkhūnaṃ evaṃ hoti—  ‘sace kho mayaṃ gilānaṃ
ṭhānā cāvessāma, ābādho vā abhivaḍḍhissati kālaṃkiriyā vā bhavissatī’ti, na,
bhikkhave, gilāno bhikkhu ṭhānā cāvetabbo. saṇghena tattha gantvā kammaṃ
kātabbaṃ. na tveva vaggena saṇghena kammaṃ kātabbaṃ. kareyya ce, āpatti
dukkaṭassa.</p>
<hr>

<p>
<span class="parno">108</span>
<a class="ms" id="p_3v_687"></a>
chandahārako ce, bhikkhave, dinne chande tattheva pakkamati, aññassa dātabbo
chando. chandahārako ce, bhikkhave, dinne chande tattheva vibbhamati … pe …   kālaṃ
karoti …   sāmaṇero paṭijānāti …   sikkhaṃ paccakkhātako paṭijānāti …
antimavatthuṃ ajjhāpannako paṭijānāti …   ummattako paṭijānāti …   khittacitto
paṭijānāti …   vedanāṭṭo paṭijānāti …   āpattiyā adassane ukkhittako paṭijānāti …
āpattiyā appaṭikamme ukkhittako paṭijānāti …   pāpikāya diṭṭhiyā appaṭinissagge
ukkhittako paṭijānāti …   paṇḍako paṭijānāti …   theyyasaṃvāsako paṭijānāti …
titthiyapakkantako paṭijānāti …   tiracchānagato paṭijānāti …   mātughātako
paṭijānāti …   pitughātako paṭijānāti …   arahantaghātako paṭijānāti …
bhikkhunidūsako paṭijānāti …   saṇghabhedako paṭijānāti …   lohituppādako
paṭijānāti …   ubhatobyañjanako paṭijānāti, aññassa dātabbo chando.</p>

<p>
<span class="parno">109</span>
<a class="ms" id="p_3v_688"></a>
chandahārako ce, bhikkhave, dinne chande antarāmagge pakkamati, anāhaṭo hoti
chando. chandahārako ce, bhikkhave, dinne chande antarāmagge vibbhamati … pe …
ubhatobyañjanako paṭijānāti, anāhaṭo hoti chando.</p>

<p>
<span class="parno">110</span>
<a class="ms" id="p_3v_689"></a>
chandahārako ce, bhikkhave, dinne chande saṇghappatto pakkamati, āhaṭo hoti
chando. chandahārako ce, bhikkhave, dinne chande saṇghappatto vibbhamati … pe …
ubhatobyañjanako paṭijānāti, āhaṭo hoti chando.</p>

<p>
<span class="parno">111</span>
<a class="ms" id="p_3v_690"></a>
chandahārako ce, bhikkhave, dinne chande saṇghappatto sutto na āroceti, pamatto
na āroceti, samāpanno na āroceti, āhaṭo hoti chando. chandahārakassa anāpatti.</p>

<p>
<span class="parno">112</span>
<a class="ms" id="p_3v_691"></a>
chandahārako ce, bhikkhave, dinne chande saṇghappatto sañcicca na āroceti,
āhaṭo hoti chando. chandahārakassa āpatti dukkaṭassa. anujānāmi, bhikkhave,
tadahuposathe pārisuddhiṃ dentena chandampi dātuṃ, santi saṇghassa
karaṇīyan"ti.</p>
<h2>22 ñātakādiggahaṇakathā</h2>

<p>
<span class="parno">113</span>
<a class="ms" id="p_3v_692"></a>
<a class="msdiv" id="msdiv166"></a>
tena kho pana samayena aññataraṃ bhikkhuṃ tadahuposathe ñātakā gaṇhiṃsu.
bhagavato etamatthaṃ ārocesuṃ.</p>

<p>
<span class="parno">114</span>
<a class="ms" id="p_3v_693"></a>
"idha pana, bhikkhave, bhikkhuṃ tadahuposathe ñātakā gaṇhanti. te ñātakā
bhikkhūhi evamassu vacanīyā—  ‘ingha tumhe āyasmanto imaṃ bhikkhuṃ muhuttaṃ
muñcatha, yāvāyaṃ bhikkhu uposathaṃ karotī’ti. evañcetaṃ labhetha, iccetaṃ
kusalaṃ. no ce labhetha, te ñātakā bhikkhūhi evamassu vacanīyā—  ‘ingha tumhe
āyasmanto muhuttaṃ ekamantaṃ hotha, yāvāyaṃ bhikkhu pārisuddhiṃ detī’ti.
evañcetaṃ labhetha, iccetaṃ kusalaṃ. no ce labhetha, te ñātakā bhikkhūhi
evamassu vacanīyā—  ‘ingha tumhe āyasmanto imaṃ bhikkhuṃ muhuttaṃ nissīmaṃ
netha, yāva saṇgho uposathaṃ karotī’ti. evañcetaṃ labhetha, iccetaṃ kusalaṃ. no
ce labhetha, na tveva vaggena saṇghena uposatho kātabbo. kareyya ce, āpatti
dukkaṭassa.</p>

<p>
<span class="parno">115</span>
<a class="ms" id="p_3v_694"></a>
idha pana, bhikkhave, bhikkhuṃ tadahuposathe rājāno gaṇhanti … pe …   corā
gaṇhanti …   dhuttā gaṇhanti …   bhikkhupaccatthikā gaṇhanti, te bhikkhupaccatthikā
bhikkhūhi evamassu vacanīyā—  ‘ingha tumhe āyasmanto imaṃ bhikkhuṃ muhuttaṃ
muñcatha, yāvāyaṃ bhikkhu uposathaṃ karotī’ti. evañcetaṃ labhetha, iccetaṃ
kusalaṃ. no ce labhetha, te bhikkhupaccatthikā bhikkhūhi evamassu vacanīyā—
‘ingha tumhe āyasmanto muhuttaṃ ekamantaṃ hotha, yāvāyaṃ bhikkhu pārisuddhiṃ
detī’ti. evañcetaṃ labhetha, iccetaṃ kusalaṃ. no ce labhetha, te
bhikkhupaccatthikā bhikkhūhi evamassu vacanīyā—  ‘ingha tumhe āyasmanto imaṃ
bhikkhuṃ muhuttaṃ nissīmaṃ netha, yāva saṇgho uposathaṃ karotī’ti. evañcetaṃ
labhetha, iccetaṃ kusalaṃ. no ce labhetha, na tveva vaggena saṇghena uposatho
kātabbo. kareyya ce, āpatti dukkaṭassā"ti.</p>
<h2>23 ummattakasammuti</h2>

<p>
<span class="parno">116</span>
<a class="ms" id="p_3v_695"></a>
<a class="msdiv" id="msdiv167"></a>
atha kho bhagavā bhikkhū āmantesi—  "sannipatatha, bhikkhave, atthi saṇghassa
karaṇīyan"ti. evaṃ vutte, aññataro bhikkhu bhagavantaṃ etadavoca—  "atthi,
bhante, gaggo nāma bhikkhu ummattako, so anāgato"ti.</p>

<p>
<span class="parno">117</span>
<a class="ms" id="p_3v_696"></a>
"dveme, bhikkhave, ummattakā—  atthi, bhikkhave, bhikkhu ummattako saratipi
uposathaṃ napi sarati, saratipi saṇghakammaṃ napi sarati, atthi neva sarati;
āgacchatipi uposathaṃ napi āgacchati, āgacchatipi saṇghakammaṃ napi āgacchati,
atthi neva āgacchati. tatra, bhikkhave, yvāyaṃ ummattako saratipi uposathaṃ
napi sarati, saratipi saṇghakammaṃ napi sarati, āgacchatipi uposathaṃ napi
āgacchati, āgacchatipi saṇghakammaṃ napi āgacchati, anujānāmi, bhikkhave,
evarūpassa ummattakassa ummattakasammutiṃ dātuṃ. evañca pana, bhikkhave,
dātabbā. byattena bhikkhunā paṭibalena saṇgho ñāpetabbo—</p>

<p>
<span class="parno">118</span>
<a class="ms" id="p_3v_697"></a>
‘suṇātu me, bhante, saṇgho. gaggo bhikkhu ummattako—  saratipi uposathaṃ napi
sarati, saratipi saṇghakammaṃ napi sarati, āgacchatipi uposathaṃ napi
āgacchati, āgacchatipi saṇghakammaṃ napi āgacchati. yadi saṇghassa pattakallaṃ,
saṇgho gaggassa bhikkhuno ummattakassa ummattakasammutiṃ dadeyya. sareyya vā
gaggo bhikkhu uposathaṃ na vā sareyya, sareyya vā saṇghakammaṃ na vā sareyya,
āgaccheyya vā uposathaṃ na vā āgaccheyya, āgaccheyya vā saṇghakammaṃ na vā
āgaccheyya, saṇgho saha vā gaggena vinā vā gaggena uposathaṃ kareyya,
saṇghakammaṃ kareyya. esā ñatti.</p>

<p>
<span class="parno">119</span>
<a class="ms" id="p_3v_698"></a>
suṇātu me, bhante, saṇgho. gaggo bhikkhu ummattako—  saratipi uposathaṃ napi
sarati, saratipi saṇghakammaṃ napi sarati, āgacchatipi uposathaṃ napi
āgacchati, āgacchatipi saṇghakammaṃ napi āgacchati. saṇgho gaggassa bhikkhuno
ummattakassa ummattakasammutiṃ deti. sareyya vā gaggo bhikkhu uposathaṃ na vā
sareyya, sareyya vā saṇghakammaṃ na vā sareyyaṃ, āgaccheyya vā uposathaṃ na vā
āgaccheyya, āgaccheyya vā saṇghakammaṃ na vā āgaccheyya, saṇgho saha vā
gaggena, vinā vā gaggena uposathaṃ karissati, saṇghakammaṃ karissati.
yassāyasmato khamati gaggassa bhikkhuno ummattakassa ummattakasammutiyā dānaṃ—
sareyya vā gaggo bhikkhu uposathaṃ na vā sareyya, sareyya vā saṇghakammaṃ na
vā sareyya, āgaccheyya vā uposathaṃ na vā āgaccheyya, āgaccheyya vā
saṇghakammaṃ na vā āgaccheyya, saṇgho saha vā gaggena, vinā vā gaggena
uposathaṃ karissati, saṇghakammaṃ karissati, so tuṇhassa; yassa nakkhamati, so
bhāseyya.</p>

<p>
<span class="parno">120</span>
<a class="ms" id="p_3v_699"></a>
dinnā saṇghena gaggassa bhikkhuno ummattakassa ummattakasammuti. sareyya vā
gaggo bhikkhu uposathaṃ na vā sareyya, sareyya vā saṇghakammaṃ na vā sareyya,
āgaccheyya vā uposathaṃ na vā āgaccheyya, āgaccheyya vā saṇghakammaṃ na vā
āgaccheyya, saṇgho saha vā gaggena vinā vā gaggena uposathaṃ karissati,
saṇghakammaṃ karissati. khamati saṇghassa, tasmā tuṇhī, evametaṃ dhārayāmī’"ti.</p>
<h2>24 saṇghuposathādippabheda</h2>

<p>
<span class="parno">121</span>
<a class="ms" id="p_3v_700"></a>
<a class="msdiv" id="msdiv168"></a>
tena kho pana samayena aññatarasmiṃ āvāse tadahuposathe cattāro bhikkhū
viharanti. atha kho tesaṃ bhikkhūnaṃ etadahosi—  "bhagavatā paññattaṃ—
‘uposatho kātabbo’ti, mayañcamhā cattāro janā, kathaṃ nu kho amhehi uposatho
kātabbo"ti? bhagavato etamatthaṃ ārocesuṃ. "anujānāmi, bhikkhave, catunnaṃ
pātimokkhaṃ uddisitun"ti.</p>

<p>
<span class="parno">122</span>
<a class="ms" id="p_3v_701"></a>
tena kho pana samayena aññatarasmiṃ āvāse tadahuposathe tayo bhikkhū viharanti.
atha kho tesaṃ bhikkhūnaṃ etadahosi—  "bhagavatā anuññātaṃ catunnaṃ
pātimokkhaṃ uddisituṃ, mayañcamhā tayo janā, kathaṃ nu kho amhehi uposatho
kātabbo"ti? bhagavato etamatthaṃ ārocesuṃ. "anujānāmi, bhikkhave, tiṇṇaṃ
pārisuddhiuposathaṃ kātuṃ. evañca pana, bhikkhave, kātabbo. byattena bhikkhunā
paṭibalena te bhikkhū ñāpetabbā—</p>

<p>
<span class="parno">123</span>
<a class="ms" id="p_3v_702"></a>
‘suṇantu me āyasmantā. ajjuposatho pannaraso. yadāyasmantānaṃ pattakallaṃ,
mayaṃ aññamaññaṃ pārisuddhiuposathaṃ kareyyāmā’ti.</p>

<p>
<span class="parno">124</span>
<a class="ms" id="p_3v_703"></a>
therena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā te bhikkhū evamassu vacanīyā—  ‘parisuddho ahaṃ, āvuso; parisuddhoti
maṃ dhāretha. parisuddho ahaṃ, āvuso; parisuddhoti maṃ dhāretha. parisuddho
ahaṃ, āvuso; parisuddhoti maṃ dhārethā’ti.</p>

<p>
<span class="parno">125</span>
<a class="ms" id="p_3v_704"></a>
navakena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā te bhikkhū evamassu vacanīyā—  ‘parisuddho ahaṃ, bhante;
parisuddhoti maṃ dhāretha. parisuddho ahaṃ, bhante; parisuddhoti maṃ dhāretha.
parisuddho ahaṃ, bhante; parisuddhoti maṃ dhārethā’"ti.</p>

<p>
<span class="parno">126</span>
<a class="ms" id="p_3v_705"></a>
tena kho pana samayena aññatarasmiṃ āvāse tadahuposathe dve bhikkhū viharanti.
atha kho tesaṃ bhikkhūnaṃ etadahosi—  "bhagavatā anuññātaṃ catunnaṃ pātimokkhaṃ
uddisituṃ, tiṇṇannaṃ pārisuddhiuposathaṃ kātuṃ. mayañcamhā dve janā. kathaṃ nu
kho amhehi uposatho kātabbo"ti? bhagavato etamatthaṃ ārocesuṃ. "anujānāmi,
bhikkhave, dvinnaṃ pārisuddhiuposathaṃ kātuṃ. evañca pana, bhikkhave, kātabbo.
therena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā navo bhikkhu evamassa vacanīyo—  ‘parisuddho ahaṃ, āvuso;
parisuddhoti maṃ dhārehi. parisuddho ahaṃ, āvuso; parisuddhoti maṃ dhārehi.
parisuddho ahaṃ, āvuso; parisuddhoti maṃ dhārehī’ti.</p>

<p>
<span class="parno">127</span>
<a class="ms" id="p_3v_706"></a>
navakena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā thero bhikkhu evamassa vacanīyo—  ‘parisuddho ahaṃ, bhante;
parisuddhoti maṃ dhāretha. parisuddho ahaṃ, bhante; parisuddhoti maṃ dhāretha.
parisuddho ahaṃ, bhante; parisuddhoti maṃ dhārethā’"ti.</p>

<p>
<span class="parno">128</span>
<a class="ms" id="p_3v_707"></a>
tena kho pana samayena aññatarasmiṃ āvāse tadahuposathe eko bhikkhu viharati.
atha kho tassa bhikkhuno etadahosi—  "bhagavatā anuññātaṃ catunnaṃ pātimokkhaṃ
uddisituṃ, tiṇṇannaṃ pārisuddhiuposathaṃ kātuṃ, dvinnaṃ pārisuddhiuposathaṃ
kātuṃ. ahañcamhi ekako. kathaṃ nu kho mayā uposatho kātabbo"ti? bhagavato
etamatthaṃ ārocesuṃ. "idha pana, bhikkhave, aññatarasmiṃ āvāse tadahuposathe
eko bhikkhu viharati. tena, bhikkhave, bhikkhunā yattha bhikkhū paṭikkamanti
upaṭṭhānasālāya vā, maṇḍape vā, rukkhamūle vā, so deso sammajjitvā pānīyaṃ
paribhojanīyaṃ upaṭṭhāpetvā āsanaṃ paññapetvā padīpaṃ katvā nisīditabbaṃ. sace
aññe bhikkhū āgacchanti, tehi saddhiṃ uposatho kātabbo. no ce āgacchanti, ajja
me uposathoti adhiṭṭhātabbo. no ce adhiṭṭhaheyya, āpatti dukkaṭassa.</p>

<p>
<span class="parno">129</span>
<a class="ms" id="p_3v_708"></a>
tatra, bhikkhave, yattha cattāro bhikkhū viharanti, na ekassa pārisuddhiṃ
āharitvā tīhi pātimokkhaṃ uddisitabbaṃ. uddiseyyuñce, āpatti dukkaṭassa. tatra,
bhikkhave, yattha tayo bhikkhū viharanti, na ekassa pārisuddhiṃ āharitvā dvīhi
pārisuddhiuposatho kātabbo. kareyyuñce, āpatti dukkaṭassa. tatra, bhikkhave,
yattha dve bhikkhū viharanti, na ekassa pārisuddhiṃ āharitvā ekena
adhiṭṭhātabbo. adhiṭṭhaheyya ce, āpatti dukkaṭassā"ti.</p>
<h2>25 āpattipaṭikammavidhi</h2>

<p>
<span class="parno">130</span>
<a class="ms" id="p_3v_709"></a>
<a class="msdiv" id="msdiv169"></a>
tena kho pana samayena aññataro bhikkhu tadahuposathe āpattiṃ āpanno hoti. atha
kho tassa bhikkhuno etadahosi—  "bhagavatā paññattaṃ—  ‘na sāpattikena
uposatho kātabbo’ti. ahañcamhi āpattiṃ āpanno. kathaṃ nu kho mayā
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">131</span>
<a class="ms" id="p_3v_710"></a>
"idha pana, bhikkhave, bhikkhu tadahuposathe āpattiṃ āpanno hoti. tena,
bhikkhave, bhikkhunā ekaṃ bhikkhuṃ upasankamitvā ekaṃsaṃ uttarāsangaṃ karitvā
ukkuṭikaṃ nisīditvā añjaliṃ paggahetvā evamassa vacanīyo—  ‘ahaṃ, āvuso,
itthannāmaṃ āpattiṃ āpanno, taṃ paṭidesemī’ti. tena vattabbo—  ‘passasī’ti.
‘āma passāmī’ti. ‘āyatiṃ saṃvareyyāsī’ti.</p>

<p>
<span class="parno">132</span>
<a class="ms" id="p_3v_711"></a>
idha pana, bhikkhave, bhikkhu tadahuposathe āpattiyā vematiko hoti. tena,
bhikkhave, bhikkhunā ekaṃ bhikkhuṃ upasankamitvā ekaṃsaṃ uttarāsangaṃ karitvā
ukkuṭikaṃ nisīditvā añjaliṃ paggahetvā evamassa vacanīyo—  ‘ahaṃ, āvuso,
itthannāmāya āpattiyā vematiko; yadā nibbematiko bhavissāmi, tadā taṃ āpattiṃ
paṭikarissāmī’ti vatvā uposatho kātabbo, pātimokkhaṃ sotabbaṃ, na tveva
tappaccayā uposathassa antarāyo kātabbo"ti.</p>

<p>
<span class="parno">133</span>
<a class="ms" id="p_3v_712"></a>
tena kho pana samayena chabbaggiyā bhikkhū sabhāgaṃ āpattiṃ desenti. bhagavato
etamatthaṃ ārocesuṃ. "na, bhikkhave, sabhāgā āpatti desetabbā. yo deseyya,
āpatti dukkaṭassā"ti.</p>

<p>
<span class="parno">134</span>
<a class="ms" id="p_3v_713"></a>
tena kho pana samayena chabbaggiyā bhikkhū sabhāgaṃ āpattiṃ paṭiggaṇhanti.
bhagavato etamatthaṃ ārocesuṃ. "na, bhikkhave, sabhāgā āpatti paṭiggahetabbā.
yo paṭiggaṇheyya, āpatti dukkaṭassā"ti.</p>
<h2>26 āpattiāvikaraṇavidhi</h2>

<p>
<span class="parno">135</span>
<a class="ms" id="p_3v_714"></a>
<a class="msdiv" id="msdiv170"></a>
tena kho pana samayena aññataro bhikkhu pātimokkhe uddissamāne āpattiṃ sarati.
atha kho tassa bhikkhuno etadahosi—  "bhagavatā paññattaṃ—  ‘na sāpattikena
uposatho kātabbo’ti. ahañcamhi āpattiṃ āpanno. kathaṃ nu kho mayā
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">136</span>
<a class="ms" id="p_3v_715"></a>
"idha pana, bhikkhave, bhikkhu pātimokkhe uddissamāne āpattiṃ sarati. tena,
bhikkhave, bhikkhunā sāmanto bhikkhu evamassa vacanīyo—  ‘ahaṃ, āvuso,
itthannāmaṃ āpattiṃ āpanno. ito vuṭṭhahitvā taṃ āpattiṃ paṭikarissāmī’ti vatvā
uposatho kātabbo, pātimokkhaṃ sotabbaṃ, na tveva tappaccayā uposathassa
antarāyo kātabbo.</p>

<p>
<span class="parno">137</span>
<a class="ms" id="p_3v_716"></a>
idha pana, bhikkhave, bhikkhu pātimokkhe uddissamāne āpattiyā vematiko hoti.
tena, bhikkhave, bhikkhunā sāmanto bhikkhu evamassa vacanīyo—  ‘ahaṃ, āvuso,
itthannāmāya āpattiyā vematiko. yadā nibbematiko bhavissāmi, tadā taṃ āpattiṃ
paṭikarissāmī’ti vatvā uposatho kātabbo, pātimokkhaṃ sotabbaṃ; na tveva
tappaccayā uposathassa antarāyo kātabbo"ti.</p>
<h3>27 sabhāgāpattipaṭikammavidhi</h3>

<p>
<span class="parno">138</span>
<a class="ms" id="p_3v_717"></a>
<a class="msdiv" id="msdiv171"></a>
tena kho pana samayena aññatarasmiṃ āvāse tadahuposathe sabbo saṇgho sabhāgaṃ
āpattiṃ āpanno hoti. atha kho tesaṃ bhikkhūnaṃ etadahosi—  "bhagavatā
paññattaṃ—  ‘na sabhāgā āpatti desetabbā, na sabhāgā āpatti paṭiggahetabbā’ti.
ayañca sabbo saṇgho sabhāgaṃ āpattiṃ āpanno. kathaṃ nu kho amhehi
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">139</span>
<a class="ms" id="p_3v_718"></a>
"idha pana, bhikkhave, aññatarasmiṃ āvāse tadahuposathe sabbo saṇgho sabhāgaṃ
āpattiṃ āpanno hoti. tehi, bhikkhave, bhikkhūhi eko bhikkhu sāmantā āvāsā
sajjukaṃ pāhetabbo—  gacchāvuso, taṃ āpattiṃ paṭikaritvā āgaccha; mayaṃ te
santike āpattiṃ paṭikarissāmāti. evañcetaṃ labhetha, iccetaṃ kusalaṃ. no ce
labhetha, byattena bhikkhunā paṭibalena saṇgho ñāpetabbo—</p>

<p>
<span class="parno">140</span>
<a class="ms" id="p_3v_719"></a>
‘suṇātu me, bhante, saṇgho. ayaṃ sabbo saṇgho sabhāgaṃ āpattiṃ āpanno. yadā
aññaṃ bhikkhuṃ suddhaṃ anāpattikaṃ passissati, tadā tassa santike taṃ āpattiṃ
paṭikarissatī’ti vatvā uposatho kātabbo, pātimokkhaṃ uddisitabbaṃ, na tveva
tappaccayā uposathassa antarāyo kātabbo.</p>

<p>
<span class="parno">141</span>
<a class="ms" id="p_3v_720"></a>
idha pana, bhikkhave, aññatarasmiṃ āvāse tadahuposathe sabbo saṇgho sabhāgāya
āpattiyā vematiko hoti. byattena bhikkhunā paṭibalena saṇgho ñāpetabbo—</p>
<hr>

<p>
<span class="parno">142</span>
<a class="ms" id="p_3v_721"></a>
‘suṇātu me, bhante, saṇgho. ayaṃ sabbo saṇgho sabhāgāya āpattiyā vematiko. yadā
nibbematiko bhavissati, tadā taṃ āpattiṃ paṭikarissatī’ti vatvā uposatho
kātabbo, pātimokkhaṃ uddisitabbaṃ; na tveva tappaccayā uposathassa antarāyo
kātabbo.</p>

<p>
<span class="parno">143</span>
<a class="ms" id="p_3v_722"></a>
idha pana, bhikkhave, aññatarasmiṃ āvāse vassūpagato saṇgho sabhāgaṃ āpattiṃ
āpanno hoti. tehi, bhikkhave, bhikkhūhi eko bhikkhu sāmantā āvāsā sajjukaṃ
pāhetabbo—  gacchāvuso, taṃ āpattiṃ paṭikaritvā āgaccha; mayaṃ te santike taṃ
āpattiṃ paṭikarissāmāti. evañcetaṃ labhetha, iccetaṃ kusalaṃ. no ce labhetha,
eko bhikkhu sattāhakālikaṃ pāhetabbo—  gacchāvuso, taṃ āpattiṃ paṭikaritvā
āgaccha; mayaṃ te santike taṃ āpattiṃ paṭikarissāmā"ti.</p>

<p>
<span class="parno">144</span>
<a class="ms" id="p_3v_723"></a>
tena kho pana samayena aññatarasmiṃ āvāse sabbo saṇgho sabhāgaṃ āpattiṃ āpanno
hoti. so na jānāti tassā āpattiyā nāmagottaṃ. tattha añño bhikkhu āgacchati
bahussuto āgatāgamo dhammadharo vinayadharo mātikādharo paṇḍito byatto medhāvī
lajjī kukkuccako sikkhākāmo. tamenaṃ aññataro bhikkhu yena so bhikkhu
tenupasankami, upasankamitvā taṃ bhikkhuṃ etadavoca—  "yo nu kho, āvuso,
evañcevañca karoti, kiṃ nāma so āpattiṃ āpajjatī"ti? so evamāha—  "yo kho,
āvuso, evañcevañca karoti, imaṃ nāma so āpattiṃ āpajjati. imaṃ nāma tvaṃ,
āvuso, āpattiṃ āpanno; paṭikarohi taṃ āpattin"ti. so evamāha—  "na kho ahaṃ,
āvuso, ekova imaṃ āpattiṃ āpanno; ayaṃ sabbo saṇgho imaṃ āpattiṃ āpanno"ti. so
evamāha—  "kiṃ te, āvuso, karissati paro āpanno vā anāpanno vā. ingha tvaṃ,
āvuso, sakāya āpattiyā vuṭṭhāhī"ti. atha kho so bhikkhu tassa bhikkhuno
vacanena taṃ āpattiṃ paṭikaritvā yena te bhikkhū tenupasankami, upasankamitvā
te bhikkhū etadavoca—  "yo kira, āvuso, evañcevañca karoti, imaṃ nāma so
āpattiṃ āpajjati. imaṃ nāma tumhe, āvuso, āpattiṃ āpannā; paṭikarotha taṃ
āpattin"ti. atha kho te bhikkhū na icchiṃsu tassa bhikkhuno vacanena taṃ
āpattiṃ paṭikātuṃ. bhagavato etamatthaṃ ārocesuṃ.</p>

<p>
<span class="parno">145</span>
<a class="ms" id="p_3v_724"></a>
"idha pana, bhikkhave, aññatarasmiṃ āvāse sabbo saṇgho sabhāgaṃ āpattiṃ āpanno
hoti. so na jānāti tassā āpattiyā nāmagottaṃ. tattha añño bhikkhu āgacchati
bahussuto āgatāgamo dhammadharo vinayadharo mātikādharo paṇḍito byatto medhāvī
lajjī kukkuccako sikkhākāmo. tamenaṃ aññataro bhikkhu yena so bhikkhu
tenupasankami, upasankamitvā taṃ bhikkhuṃ evaṃ vadeti—  ‘yo nu kho, āvuso,
evañcevañca karoti, kiṃ nāma so āpattiṃ āpajjatī’ti? so evaṃ vadeti—  ‘yo kho,
āvuso, evañcevañca karoti, imaṃ nāma so āpattiṃ āpajjati. imaṃ nāma tvaṃ,
āvuso, āpattiṃ āpanno; paṭikarohi taṃ āpattin’ti. so evaṃ vadeti—  ‘na kho
ahaṃ, āvuso, ekova imaṃ āpattiṃ āpanno. ayaṃ sabbo saṇgho imaṃ āpattiṃ
āpanno’ti. so evaṃ vadeti—  ‘kiṃ te, āvuso, karissati paro āpanno vā anāpanno
vā. ingha tvaṃ, āvuso, sakāya āpattiyā vuṭṭhāhī’ti. so ce, bhikkhave, bhikkhu
tassa bhikkhuno vacanena taṃ āpattiṃ paṭikaritvā yena te bhikkhū tenupasankami,
upasankamitvā te bhikkhū evaṃ vadeti—  ‘yo kira, āvuso, evañcevañca karoti
imaṃ nāma so āpattiṃ āpajjati, imaṃ nāma tumhe āvuso āpattiṃ āpannā,
paṭikarotha taṃ āpattin’ti. te ce, bhikkhave, bhikkhū tassa bhikkhuno vacanena
taṃ āpattiṃ paṭikareyyuṃ, iccetaṃ kusalaṃ. no ce paṭikareyyuṃ, na te,
bhikkhave, bhikkhū tena bhikkhunā akāmā vacanīyā"ti.</p>
<p class="endsutta">
<span class="parno">146</span>
<a class="ms" id="p_3v_725"></a>
codanāvatthubhāṇavāro niṭṭhito dutiyo.</p>
<h2>28 anāpattipannarasaka</h2>

<p>
<span class="parno">147</span>
<a class="ms" id="p_3v_726"></a>
<a class="msdiv" id="msdiv172"></a>
tena kho pana samayena aññatarasmiṃ āvāse tadahuposathe sambahulā āvāsikā
bhikkhū sannipatiṃsu cattāro vā atirekā vā. te na jāniṃsu—  "atthaññe āvāsikā
bhikkhū anāgatā"ti. te dhammasaññino vinayasaññino vaggā samaggasaññino
uposathaṃ akaṃsu, pātimokkhaṃ uddisiṃsu. tehi uddissamāne pātimokkhe, athaññe
āvāsikā bhikkhū āgacchiṃsu bahutarā. bhagavato etamatthaṃ ārocesuṃ.</p>

<p>
<span class="parno">148</span>
<a class="ms" id="p_3v_727"></a>
"idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti, pātimokkhaṃ uddisanti. tehi uddissamāne pātimokkhe, athaññe
āvāsikā bhikkhū āgacchanti bahutarā. tehi, bhikkhave, bhikkhūhi puna
pātimokkhaṃ uddisitabbaṃ. uddesakānaṃ anāpatti. (1)</p>

<p>
<span class="parno">149</span>
<a class="ms" id="p_3v_728"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti, pātimokkhaṃ uddisanti. tehi uddissamāne pātimokkhe, athaññe
āvāsikā bhikkhū āgacchanti samasamā. uddiṭṭhaṃ suuddiṭṭhaṃ, avasesaṃ sotabbaṃ.
uddesakānaṃ anāpatti. (2)</p>

<p>
<span class="parno">150</span>
<a class="ms" id="p_3v_729"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddissamāne pātimokkhe, athaññe
āvāsikā bhikkhū āgacchanti thokatarā. uddiṭṭhaṃ suuddiṭṭhaṃ, avasesaṃ sotabbaṃ.
uddesakānaṃ anāpatti. (3)</p>
<hr>

<p>
<span class="parno">151</span>
<a class="ms" id="p_3v_730"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe, athaññe
āvāsikā bhikkhū āgacchanti bahutarā. tehi, bhikkhave, bhikkhūhi puna
pātimokkhaṃ uddisitabbaṃ. uddesakānaṃ anāpatti. (4)</p>

<p>
<span class="parno">152</span>
<a class="ms" id="p_3v_731"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe, athaññe
āvāsikā bhikkhū āgacchanti samasamā. uddiṭṭhaṃ suuddiṭṭhaṃ, tesaṃ santike
pārisuddhi ārocetabbā. uddesakānaṃ anāpatti. (5)</p>

<p>
<span class="parno">153</span>
<a class="ms" id="p_3v_732"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe, athaññe
āvāsikā bhikkhū āgacchanti thokatarā. uddiṭṭhaṃ suuddiṭṭhaṃ, tesaṃ santike
pārisuddhi ārocetabbā. uddesakānaṃ anāpatti. (6)</p>

<p>
<span class="parno">154</span>
<a class="ms" id="p_3v_733"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe,
avuṭṭhitāya parisāya, athaññe āvāsikā bhikkhū āgacchanti bahutarā. tehi,
bhikkhave, bhikkhūhi puna pātimokkhaṃ uddisitabbaṃ. uddesakānaṃ anāpatti. (7)</p>

<p>
<span class="parno">155</span>
<a class="ms" id="p_3v_734"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe,
avuṭṭhitāya parisāya, athaññe āvāsikā bhikkhū āgacchanti samasamā. uddiṭṭhaṃ
suuddiṭṭhaṃ, tesaṃ santike pārisuddhi ārocetabbā. uddesakānaṃ anāpatti. (8)</p>

<p>
<span class="parno">156</span>
<a class="ms" id="p_3v_735"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe,
avuṭṭhitāya parisāya, athaññe āvāsikā bhikkhū āgacchanti thokatarā. uddiṭṭhaṃ
suuddiṭṭhaṃ, tesaṃ santike pārisuddhi ārocetabbā. uddesakānaṃ anāpatti. (9)</p>

<p>
<span class="parno">157</span>
<a class="ms" id="p_3v_736"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe,
ekaccāya vuṭṭhitāya parisāya, athaññe āvāsikā bhikkhū āgacchanti bahutarā.
tehi, bhikkhave, bhikkhūhi puna pātimokkhaṃ uddisitabbaṃ. uddesakānaṃ anāpatti.
(10)</p>
<hr>

<p>
<span class="parno">158</span>
<a class="ms" id="p_3v_737"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe,
ekaccāya vuṭṭhitāya parisāya, athaññe āvāsikā bhikkhū āgacchanti samasamā.
uddiṭṭhaṃ suuddiṭṭhaṃ, tesaṃ santike pārisuddhi ārocetabbā. uddesakānaṃ
anāpatti. (11)</p>

<p>
<span class="parno">159</span>
<a class="ms" id="p_3v_738"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe,
ekaccāya vuṭṭhitāya parisāya, athaññe āvāsikā bhikkhū āgacchanti thokatarā.
uddiṭṭhaṃ suuddiṭṭhaṃ, tesaṃ santike pārisuddhi ārocetabbā. uddesakānaṃ
anāpatti. (12)</p>

<p>
<span class="parno">160</span>
<a class="ms" id="p_3v_739"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe, sabbāya
vuṭṭhitāya parisāya, athaññe āvāsikā bhikkhū āgacchanti bahutarā. tehi,
bhikkhave, bhikkhūhi puna pātimokkhaṃ uddisitabbaṃ. uddesakānaṃ anāpatti. (13)</p>

<p>
<span class="parno">161</span>
<a class="ms" id="p_3v_740"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe, sabbāya
vuṭṭhitāya parisāya, athaññe āvāsikā bhikkhū āgacchanti samasamā. uddiṭṭhaṃ
suuddiṭṭhaṃ, tesaṃ santike pārisuddhi ārocetabbā. uddesakānaṃ anāpatti. (14)</p>

<p>
<span class="parno">162</span>
<a class="ms" id="p_3v_741"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
uposathaṃ karonti pātimokkhaṃ uddisanti. tehi uddiṭṭhamatte pātimokkhe, sabbāya
vuṭṭhitāya parisāya, athaññe āvāsikā bhikkhū āgacchanti thokatarā. uddiṭṭhaṃ
suuddiṭṭhaṃ, tesaṃ santike pārisuddhi ārocetabbā. uddesakānaṃ anāpatti. (15)</p>
<hr>
<p class="endsutta">
<span class="parno">163</span>
<a class="ms" id="p_3v_742"></a>
anāpattipannarasakaṃ niṭṭhitaṃ.</p>
<h2>29 vaggāvaggasaññipannarasaka</h2>

<p>
<span class="parno">164</span>
<a class="ms" id="p_3v_743"></a>
<a class="msdiv" id="msdiv173"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino uposathaṃ
karonti, pātimokkhaṃ uddisanti. tehi uddissamāne pātimokkhe, athaññe āvāsikā
bhikkhū āgacchanti bahutarā. tehi, bhikkhave, bhikkhūhi puna pātimokkhaṃ
uddisitabbaṃ. uddesakānaṃ āpatti dukkaṭassa. (1)</p>

<p>
<span class="parno">165</span>
<a class="ms" id="p_3v_744"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino uposathaṃ
karonti pātimokkhaṃ uddisanti. tehi uddissamāne pātimokkhe, athaññe āvāsikā
bhikkhū āgacchanti samasamā. uddiṭṭhaṃ suuddiṭṭhaṃ, avasesaṃ sotabbaṃ.
uddesakānaṃ āpatti dukkaṭassa. (2)</p>

<p>
<span class="parno">166</span>
<a class="ms" id="p_3v_745"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino uposathaṃ
karonti pātimokkhaṃ uddisanti. tehi uddissamāne pātimokkhe, athaññe āvāsikā
bhikkhū āgacchanti thokatarā. uddiṭṭhaṃ suuddiṭṭhaṃ, avasesaṃ sotabbaṃ.
uddesakānaṃ āpatti dukkaṭassa. (3)</p>
<hr>

<p>
<span class="parno">167</span>
<a class="ms" id="p_3v_746"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino uposathaṃ
karonti, pātimokkhaṃ uddisanti. tehi uddiṭṭhamatte pātimokkhe … pe …   avuṭṭhitāya
parisāya … pe …   ekaccāya vuṭṭhitāya parisāya … pe …   sabbāya vuṭṭhitāya parisāya
athaññe āvāsikā bhikkhū āgacchanti bahutarā … pe …   samasamā … pe …   thokatarā.
uddiṭṭhaṃ suuddiṭṭhaṃ, tesaṃ santike pārisuddhi ārocetabbā. uddesakānaṃ āpatti
dukkaṭassa. (4 –⁠15)</p>
<hr>
<p class="endsutta">
<span class="parno">168</span>
<a class="ms" id="p_3v_747"></a>
vaggāvaggasaññipannarasakaṃ niṭṭhitaṃ.</p>
<h3>30 vematikapannarasaka</h3>

<p>
<span class="parno">169</span>
<a class="ms" id="p_3v_748"></a>
<a class="msdiv" id="msdiv174"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ uposatho kātuṃ na nu kho
kappatī’ti—  vematikā uposathaṃ karonti, pātimokkhaṃ uddisanti. tehi
uddissamāne pātimokkhe, athaññe āvāsikā bhikkhū āgacchanti bahutarā. tehi,
bhikkhave, bhikkhūhi puna pātimokkhaṃ uddisitabbaṃ. uddesakānaṃ āpatti
dukkaṭassa. (1)</p>

<p>
<span class="parno">170</span>
<a class="ms" id="p_3v_749"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ uposatho kātuṃ, na nu kho
kappatī’ti—  vematikā uposathaṃ karonti, pātimokkhaṃ uddisanti. tehi
uddissamāne pātimokkhe, athaññe āvāsikā bhikkhū āgacchanti samasamā. uddiṭṭhaṃ
suuddiṭṭhaṃ, avasesaṃ sotabbaṃ. uddesakānaṃ āpatti dukkaṭassa. (2)</p>
<hr>

<p>
<span class="parno">171</span>
<a class="ms" id="p_3v_750"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ uposatho kātuṃ, na nu kho
kappatī’ti—  vematikā uposathaṃ karonti, pātimokkhaṃ uddisanti. tehi
uddissamāne pātimokkhe athaññe āvāsikā bhikkhū āgacchanti thokatarā. uddiṭṭhaṃ
suuddiṭṭhaṃ, avasesaṃ sotabbaṃ. uddesakānaṃ āpatti dukkaṭassa. (3)</p>

<p>
<span class="parno">172</span>
<a class="ms" id="p_3v_751"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ uposatho kātuṃ na nu kho
kappatī’ti—  vematikā uposathaṃ karonti, pātimokkhaṃ uddisanti. tehi
uddiṭṭhamatte pātimokkhe … pe …   avuṭṭhitāya parisāya … pe …   ekaccāya vuṭṭhitāya
parisāya … pe …   sabbāya vuṭṭhitāya parisāya, athaññe āvāsikā bhikkhū āgacchanti
bahutarā … pe …   samasamā … pe …   thokatarā. uddiṭṭhaṃ suuddiṭṭhaṃ, tesaṃ santike
pārisuddhi ārocetabbā. uddesakānaṃ āpatti dukkaṭassa. (4 –⁠15)</p>
<hr>
<p class="endsutta">
<span class="parno">173</span>
<a class="ms" id="p_3v_752"></a>
vematikapannarasakaṃ niṭṭhitaṃ.</p>
<h2>31 kukkuccapakatapannarasaka</h2>

<p>
<span class="parno">174</span>
<a class="ms" id="p_3v_753"></a>
<a class="msdiv" id="msdiv175"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ uposatho kātuṃ nāmhākaṃ na
kappatī’ti—  kukkuccapakatā uposathaṃ karonti, pātimokkhaṃ uddisanti. tehi
uddissamāne pātimokkhe, athaññe āvāsikā bhikkhū āgacchanti bahutarā. tehi,
bhikkhave, bhikkhūhi puna pātimokkhaṃ uddisitabbaṃ. uddesakānaṃ āpatti
dukkaṭassa. (1)</p>

<p>
<span class="parno">175</span>
<a class="ms" id="p_3v_754"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ uposatho kātuṃ nāmhākaṃ na
kappatī’ti—  kukkuccapakatā uposathaṃ karonti, pātimokkhaṃ uddisanti. tehi
uddissamāne pātimokkhe, athaññe āvāsikā bhikkhū āgacchanti samasamā. uddiṭṭhaṃ
suuddiṭṭhaṃ, avasesaṃ sotabbaṃ. uddesakānaṃ āpatti dukkaṭassa. (2)</p>

<p>
<span class="parno">176</span>
<a class="ms" id="p_3v_755"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ uposatho kātuṃ, nāmhākaṃ na
kappatī’ti—  kukkuccapakatā uposathaṃ karonti, pātimokkhaṃ uddisanti. tehi
uddissamāne pātimokkhe, athaññe āvāsikā bhikkhū āgacchanti thokatarā. uddiṭṭhaṃ
suuddiṭṭhaṃ, avasesaṃ sotabbaṃ. uddesakānaṃ āpatti dukkaṭassa. (3)</p>

<p>
<span class="parno">177</span>
<a class="ms" id="p_3v_756"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ uposatho kātuṃ nāmhākaṃ na
kappatī’ti—  kukkuccapakatā uposathaṃ karonti, pātimokkhaṃ uddisanti. tehi
uddiṭṭhamatte pātimokkhe … pe …   avuṭṭhitāya parisāya … pe …   ekaccāya vuṭṭhitāya
parisāya … pe …   sabbāya vuṭṭhitāya parisāya, athaññe āvāsikā bhikkhū āgacchanti
bahutarā … pe …   samasamā … pe …   thokatarā. uddiṭṭhaṃ suuddiṭṭhaṃ, tesaṃ santike
pārisuddhi ārocetabbā. uddesakānaṃ āpatti dukkaṭassa. (4 –⁠15)</p>
<hr>
<p class="endsutta">
<span class="parno">178</span>
<a class="ms" id="p_3v_757"></a>
kukkuccapakatapannarasakaṃ niṭṭhitaṃ.</p>
<h2>32 bhedapurekkhārapannarasaka</h2>

<p>
<span class="parno">179</span>
<a class="ms" id="p_3v_758"></a>
<a class="msdiv" id="msdiv176"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddissamāne
pātimokkhe, athaññe āvāsikā bhikkhū āgacchanti bahutarā. tehi, bhikkhave,
bhikkhūhi puna pātimokkhaṃ uddisitabbaṃ. uddesakānaṃ āpatti thullaccayassa. (1)</p>

<p>
<span class="parno">180</span>
<a class="ms" id="p_3v_759"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddissamāne
pātimokkhe, athaññe āvāsikā bhikkhū āgacchanti samasamā. uddiṭṭhaṃ suuddiṭṭhaṃ,
avasesaṃ sotabbaṃ. uddesakānaṃ āpatti thullaccayassa. (2)</p>
<hr>

<p>
<span class="parno">181</span>
<a class="ms" id="p_3v_760"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddissamāne
pātimokkhe, athaññe āvāsikā bhikkhū āgacchanti thokatarā. uddiṭṭhaṃ
suuddiṭṭhaṃ, avasesaṃ sotabbaṃ. uddesakānaṃ āpatti thullaccayassa. (3)</p>

<p>
<span class="parno">182</span>
<a class="ms" id="p_3v_761"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe athaññe āvāsikā bhikkhū āgacchanti bahutarā. tehi, bhikkhave,
bhikkhūhi puna pātimokkhaṃ uddisitabbaṃ. uddesakānaṃ āpatti thullaccayassa. (4)</p>

<p>
<span class="parno">183</span>
<a class="ms" id="p_3v_762"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe athaññe āvāsikā bhikkhū āgacchanti samasamā. uddiṭṭhaṃ suuddiṭṭhaṃ,
tesaṃ santike pārisuddhi ārocetabbā. uddesakānaṃ āpatti thullaccayassa. (5)</p>

<p>
<span class="parno">184</span>
<a class="ms" id="p_3v_763"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe athaññe āvāsikā bhikkhū āgacchanti thokatarā. uddiṭṭhaṃ suuddiṭṭhaṃ,
tesaṃ santike pārisuddhi ārocetabbā. uddesakānaṃ āpatti thullaccayassa. (6)</p>

<p>
<span class="parno">185</span>
<a class="ms" id="p_3v_764"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, avuṭṭhitāya parisāya, athaññe āvāsikā bhikkhū āgacchanti bahutarā.
tehi, bhikkhave, bhikkhūhi puna pātimokkhaṃ uddisitabbaṃ. uddesakānaṃ āpatti
thullaccayassa. (7)</p>

<p>
<span class="parno">186</span>
<a class="ms" id="p_3v_765"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, avuṭṭhitāya parisāya, athaññe āvāsikā bhikkhū āgacchanti samasamā.
uddiṭṭhaṃ suuddiṭṭhaṃ, tesaṃ santike pārisuddhi ārocetabbā. uddesakānaṃ āpatti
thullaccayassa. (8)</p>

<p>
<span class="parno">187</span>
<a class="ms" id="p_3v_766"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, avuṭṭhitāya parisāya, athaññe āvāsikā bhikkhū āgacchanti thokatarā.
uddiṭṭhaṃ suuddiṭṭhaṃ, tesaṃ santike pārisuddhi ārocetabbā. uddesakānaṃ āpatti
thullaccayassa. (9)</p>

<p>
<span class="parno">188</span>
<a class="ms" id="p_3v_767"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti
bahutarā. tehi, bhikkhave, bhikkhūhi puna pātimokkhaṃ uddisitabbaṃ. uddesakānaṃ
āpatti thullaccayassa. (10)</p>

<p>
<span class="parno">189</span>
<a class="ms" id="p_3v_768"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti
samasamā. uddiṭṭhaṃ suuddiṭṭhaṃ, tesaṃ santike pārisuddhi ārocetabbā.
uddesakānaṃ āpatti thullaccayassa. (11)</p>

<p>
<span class="parno">190</span>
<a class="ms" id="p_3v_769"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti
thokatarā. uddiṭṭhaṃ suuddiṭṭhaṃ, tesaṃ santike pārisuddhi ārocetabbā.
uddesakānaṃ āpatti thullaccayassa. (12)</p>

<p>
<span class="parno">191</span>
<a class="ms" id="p_3v_770"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti
bahutarā. tehi, bhikkhave, bhikkhūhi puna pātimokkhaṃ uddisitabbaṃ. uddesakānaṃ
āpatti thullaccayassa. (13)</p>

<p>
<span class="parno">192</span>
<a class="ms" id="p_3v_771"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti
samasamā. uddiṭṭhaṃ suuddiṭṭhaṃ, tesaṃ santike pārisuddhi ārocetabbā.
uddesakānaṃ āpatti thullaccayassa. (14)</p>

<p>
<span class="parno">193</span>
<a class="ms" id="p_3v_772"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā uposathaṃ karonti, pātimokkhaṃ uddisanti. tehi uddiṭṭhamatte
pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti
thokatarā. uddiṭṭhaṃ suuddiṭṭhaṃ, tesaṃ santike pārisuddhi ārocetabbā.
uddesakānaṃ āpatti thullaccayassa. (15)</p>
<hr>
<p class="endsutta">
<span class="parno">194</span>
<a class="ms" id="p_3v_773"></a>
bhedapurekkhārapannarasakaṃ niṭṭhitaṃ.<br>
pañcavīsatikā niṭṭhitā.</p>
<h3>33 sīmokkantikapeyyāla</h3>

<p>
<span class="parno">195</span>
<a class="ms" id="p_3v_774"></a>
<a class="msdiv" id="msdiv177"></a>
idha pana, bhikkhave, aññatarasmiṃ āvāse tadahuposathe sambahulā āvāsikā
bhikkhū sannipatanti cattāro vā atirekā vā. te na jānanti—  ‘aññe āvāsikā
bhikkhū antosīmaṃ okkamantī’ti … pe …   te na jānanti—  ‘aññe āvāsikā bhikkhū
antosīmaṃ okkantā’ti … pe …   te na passanti aññe āvāsike bhikkhū antosīmaṃ
okkamante … pe …   te na passanti aññe āvāsike bhikkhū antosīmaṃ okkante … pe …   te na
suṇanti—  ‘aññe āvāsikā bhikkhū antosīmaṃ okkamantī’ti … pe …   te na suṇanti—
‘aññe āvāsikā bhikkhū antosīmaṃ okkantā’ti … pe …  .</p>

<p>
<span class="parno">196</span>
<a class="ms" id="p_3v_775"></a>
āvāsikena āvāsikā ekasatapañcasattati tikanayato, āvāsikena āgantukā,
āgantukena āvāsikā, āgantukena āgantukā peyyālamukhena satta tikasatāni honti.</p>
<hr>

<p>
<span class="parno">197</span>
<a class="ms" id="p_3v_776"></a>
<a class="msdiv" id="msdiv178"></a>
idha pana, bhikkhave, āvāsikānaṃ bhikkhūnaṃ cātuddaso hoti, āgantukānaṃ
pannaraso. sace āvāsikā bahutarā honti, āgantukehi āvāsikānaṃ anuvattitabbaṃ.
sace samasamā honti, āgantukehi āvāsikānaṃ anuvattitabbaṃ. sace āgantukā
bahutarā honti, āvāsikehi āgantukānaṃ anuvattitabbaṃ.</p>

<p>
<span class="parno">198</span>
<a class="ms" id="p_3v_777"></a>
idha pana, bhikkhave, āvāsikānaṃ bhikkhūnaṃ pannaraso hoti, āgantukānaṃ
cātuddaso. sace āvāsikā bahutarā honti, āgantukehi āvāsikānaṃ anuvattitabbaṃ.
sace samasamā honti, āgantukehi āvāsikānaṃ anuvattitabbaṃ. sace āgantukā
bahutarā honti, āvāsikehi āgantukānaṃ anuvattitabbaṃ.</p>

<p>
<span class="parno">199</span>
<a class="ms" id="p_3v_778"></a>
idha pana, bhikkhave, āvāsikānaṃ bhikkhūnaṃ pāṭipado hoti, āgantukānaṃ
pannaraso. sace āvāsikā bahutarā honti, āvāsikehi āgantukānaṃ nākāmā dātabbā
sāmaggī. āgantukehi nissīmaṃ gantvā uposatho kātabbo. sace samasamā honti,
āvāsikehi āgantukānaṃ nākāmā dātabbā sāmaggī. āgantukehi nissīmaṃ gantvā
uposatho kātabbo. sace āgantukā bahutarā honti, āvāsikehi āgantukānaṃ sāmaggī
vā dātabbā nissīmaṃ vā gantabbaṃ.</p>

<p>
<span class="parno">200</span>
<a class="ms" id="p_3v_779"></a>
idha pana, bhikkhave, āvāsikānaṃ bhikkhūnaṃ pannaraso hoti, āgantukānaṃ
pāṭipado. sace āvāsikā bahutarā honti, āgantukehi āvāsikānaṃ sāmaggī vā dātabbā
nissīmaṃ vā gantabbaṃ. sace samasamā honti, āgantukehi āvāsikānaṃ sāmaggī vā
dātabbā nissīmaṃ vā gantabbaṃ. sace āgantukā bahutarā honti, āgantukehi
āvāsikānaṃ nākāmā dātabbā sāmaggī. āvāsikehi nissīmaṃ gantvā uposatho kātabbo.</p>
<h3>34 lingādidassana</h3>

<p>
<span class="parno">201</span>
<a class="ms" id="p_3v_780"></a>
<a class="msdiv" id="msdiv179"></a>
idha pana, bhikkhave, āgantukā bhikkhū passanti āvāsikānaṃ bhikkhūnaṃ
āvāsikākāraṃ, āvāsikalingaṃ, āvāsikanimittaṃ, āvāsikuddesaṃ, supaññattaṃ
mañcapīṭhaṃ, bhisibibbohanaṃ, pānīyaṃ paribhojanīyaṃ sūpaṭṭhitaṃ, pariveṇaṃ
susammaṭṭhaṃ; passitvā vematikā honti—  ‘atthi nu kho āvāsikā bhikkhū natthi nu
kho’ti. te vematikā na vicinanti; avicinitvā uposathaṃ karonti. āpatti
dukkaṭassa. te vematikā vicinanti; vicinitvā na passanti; apassitvā uposathaṃ
karonti. anāpatti. te vematikā vicinanti; vicinitvā passanti; passitvā ekato
uposathaṃ karonti. anāpatti. te vematikā vicinanti; vicinitvā passanti;
passitvā pāṭekkaṃ uposathaṃ karonti. āpatti dukkaṭassa. te vematikā vicinanti;
vicinitvā passanti; passitvā—  ‘nassantete, vinassantete, ko tehi attho’ti—
bhedapurekkhārā uposathaṃ karonti. āpatti thullaccayassa.</p>

<p>
<span class="parno">202</span>
<a class="ms" id="p_3v_781"></a>
idha pana, bhikkhave, āgantukā bhikkhū suṇanti āvāsikānaṃ bhikkhūnaṃ
āvāsikākāraṃ, āvāsikalingaṃ, āvāsikanimittaṃ, āvāsikuddesaṃ, cankamantānaṃ
padasaddaṃ, sajjhāyasaddaṃ, ukkāsitasaddaṃ, khipitasaddaṃ; sutvā vematikā
honti—  ‘atthi nu kho āvāsikā bhikkhū natthi nu kho’ti. te vematikā na
vicinanti; avicinitvā uposathaṃ karonti. āpatti dukkaṭassa. te vematikā
vicinanti; vicinitvā na passanti; apassitvā uposathaṃ karonti. anāpatti. te
vematikā vicinanti; vicinitvā passanti; passitvā ekato uposathaṃ karonti.
anāpatti. te vematikā vicinanti; vicinitvā passanti; passitvā pāṭekkaṃ
uposathaṃ karonti. āpatti dukkaṭassa. te vematikā vicinanti; vicinitvā
passanti; passitvā—  ‘nassantete, vinassantete, ko tehi attho’ti—
bhedapurekkhārā uposathaṃ karonti. āpatti thullaccayassa.</p>

<p>
<span class="parno">203</span>
<a class="ms" id="p_3v_782"></a>
idha pana, bhikkhave, āvāsikā bhikkhū passanti āgantukānaṃ bhikkhūnaṃ
āgantukākāraṃ, āgantukalingaṃ, āgantukanimittaṃ, āgantukuddesaṃ, aññātakaṃ
pattaṃ, aññātakaṃ cīvaraṃ, aññātakaṃ nisīdanaṃ, pādānaṃ dhotaṃ, udakanissekaṃ;
passitvā vematikā honti—  ‘atthi nu kho āgantukā bhikkhū natthi nu kho’ti. te
vematikā na vicinanti; avicinitvā uposathaṃ karonti. āpatti dukkaṭassa. te
vematikā vicinanti; vicinitvā na passanti; apassitvā uposathaṃ karonti.
anāpatti. te vematikā vicinanti; vicinitvā passanti; passitvā ekato uposathaṃ
karonti. anāpatti. te vematikā vicinanti; vicinitvā passanti; passitvā pāṭekkaṃ
uposathaṃ karonti. āpatti dukkaṭassa. te vematikā vicinanti; vicinitvā
passanti; passitvā—  ‘nassantete, vinassantete, ko tehi attho’ti—
bhedapurekkhārā uposathaṃ karonti. āpatti thullaccayassa.</p>

<p>
<span class="parno">204</span>
<a class="ms" id="p_3v_783"></a>
idha pana, bhikkhave, āvāsikā bhikkhū suṇanti āgantukānaṃ bhikkhūnaṃ
āgantukākāraṃ, āgantukalingaṃ, āgantukanimittaṃ, āgantukuddesaṃ, āgacchantānaṃ
padasaddaṃ, upāhanapapphoṭanasaddaṃ, ukkāsitasaddaṃ, khipitasaddaṃ; sutvā
vematikā honti—  ‘atthi nu kho āgantukā bhikkhū natthi nu kho’ti. te vematikā
na vicinanti; avicinitvā uposathaṃ karonti. āpatti dukkaṭassa. te vematikā
vicinanti; vicinitvā na passanti; apassitvā uposathaṃ karonti. anāpatti. te
vematikā vicinanti; vicinitvā passanti; passitvā ekato uposathaṃ karonti.
anāpatti. te vematikā vicinanti; vicinitvā passanti; passitvā pāṭekkaṃ
uposathaṃ karonti. āpatti dukkaṭassa. te vematikā vicinanti; vicinitvā
passanti; passitvā—  ‘nassantete, vinassantete, ko tehi attho’ti—
bhedapurekkhārā uposathaṃ karonti. āpatti thullaccayassa.</p>
<h3>35 nānāsaṃvāsakādīhiuposathakaraṇa</h3>

<p>
<span class="parno">205</span>
<a class="ms" id="p_3v_784"></a>
<a class="msdiv" id="msdiv180"></a>
idha pana, bhikkhave, āgantukā bhikkhū passanti āvāsike bhikkhū nānāsaṃvāsake.
te samānasaṃvāsakadiṭṭhiṃ paṭilabhanti; samānasaṃvāsakadiṭṭhiṃ paṭilabhitvā na
pucchanti; apucchitvā ekato uposathaṃ karonti. anāpatti. te pucchanti;
pucchitvā nābhivitaranti; anabhivitaritvā ekato uposathaṃ karonti. āpatti
dukkaṭassa. te pucchanti; pucchitvā nābhivitaranti; anabhivitaritvā pāṭekkaṃ
uposathaṃ karonti. anāpatti.</p>

<p>
<span class="parno">206</span>
<a class="ms" id="p_3v_785"></a>
idha pana, bhikkhave, āgantukā bhikkhū passanti āvāsike bhikkhū
samānasaṃvāsake. te nānāsaṃvāsakadiṭṭhiṃ paṭilabhanti; nānāsaṃvāsakadiṭṭhiṃ
paṭilabhitvā na pucchanti; apucchitvā ekato uposathaṃ karonti. āpatti
dukkaṭassa. te pucchanti; pucchitvā abhivitaranti; abhivitaritvā pāṭekkaṃ
uposathaṃ karonti. āpatti dukkaṭassa. te pucchanti; pucchitvā abhivitaranti;
abhivitaritvā ekato uposathaṃ karonti. anāpatti.</p>

<p>
<span class="parno">207</span>
<a class="ms" id="p_3v_786"></a>
idha pana, bhikkhave, āvāsikā bhikkhū passanti āgantuke bhikkhū nānāsaṃvāsake.
te samānasaṃvāsakadiṭṭhiṃ paṭilabhanti; samānasaṃvāsakadiṭṭhiṃ paṭilabhitvā na
pucchanti; apucchitvā ekato uposathaṃ karonti. anāpatti. te pucchanti;
pucchitvā nābhivitaranti; anabhivitaritvā ekato uposathaṃ karonti. āpatti
dukkaṭassa. te pucchanti; pucchitvā nābhivitaranti; anabhivitaritvā pāṭekkaṃ
uposathaṃ karonti. anāpatti.</p>

<p>
<span class="parno">208</span>
<a class="ms" id="p_3v_787"></a>
idha pana, bhikkhave, āvāsikā bhikkhū passanti āgantuke bhikkhū
samānasaṃvāsake. te nānāsaṃvāsakadiṭṭhiṃ paṭilabhanti; nānāsaṃvāsakadiṭṭhiṃ
paṭilabhitvā na pucchanti; apucchitvā ekato uposathaṃ karonti. āpatti
dukkaṭassa. te pucchanti; pucchitvā abhivitaranti; abhivitaritvā pāṭekkaṃ
uposathaṃ karonti. āpatti dukkaṭassa. te pucchanti; pucchitvā abhivitaranti;
abhivitaritvā ekato uposathaṃ karonti. anāpatti.</p>
<h3>36 nagantabbavāra</h3>

<p>
<span class="parno">209</span>
<a class="ms" id="p_3v_788"></a>
<a class="msdiv" id="msdiv181"></a>
na, bhikkhave, tadahuposathe sabhikkhukā āvāsā abhikkhuko āvāso gantabbo,
aññatra saṇghena aññatra antarāyā. na, bhikkhave, tadahuposathe sabhikkhukā
āvāsā abhikkhuko anāvāso gantabbo, aññatra saṇghena aññatra antarāyā. na,
bhikkhave, tadahuposathe sabhikkhukā āvāsā abhikkhuko āvāso vā anāvāso vā
gantabbo, aññatra saṇghena aññatra antarāyā.</p>

<p>
<span class="parno">210</span>
<a class="ms" id="p_3v_789"></a>
na, bhikkhave, tadahuposathe sabhikkhukā anāvāsā abhikkhuko āvāso gantabbo,
aññatra saṇghena aññatra antarāyā. na, bhikkhave, tadahuposathe sabhikkhukā
anāvāsā abhikkhuko anāvāso gantabbo, aññatra saṇghena aññatra antarāyā. na,
bhikkhave, tadahuposathe sabhikkhukā anāvāsā abhikkhuko āvāso vā anāvāso vā
gantabbo, aññatra saṇghena aññatra antarāyā.</p>

<p>
<span class="parno">211</span>
<a class="ms" id="p_3v_790"></a>
na, bhikkhave, tadahuposathe sabhikkhukā āvāsā vā anāvāsā vā abhikkhuko āvāso
gantabbo, aññatra saṇghena aññatra antarāyā. na, bhikkhave, tadahuposathe
sabhikkhukā āvāsā vā anāvāsā vā abhikkhuko anāvāso gantabbo, aññatra saṇghena
aññatra antarāyā. na, bhikkhave, tadahuposathe sabhikkhukā āvāsā vā anāvāsā vā
abhikkhuko āvāso vā anāvāso vā gantabbo, aññatra saṇghena aññatra antarāyā.</p>
<hr>

<p>
<span class="parno">212</span>
<a class="ms" id="p_3v_791"></a>
na, bhikkhave, tadahuposathe sabhikkhukā āvāsā sabhikkhuko āvāso gantabbo,
yatthassu bhikkhū nānāsaṃvāsakā, aññatra saṇghena aññatra antarāyā. na,
bhikkhave, tadahuposathe sabhikkhukā āvāsā sabhikkhuko anāvāso gantabbo,
yatthassu bhikkhū nānāsaṃvāsakā, aññatra saṇghena aññatra antarāyā. na,
bhikkhave, tadahuposathe sabhikkhukā āvāsā sabhikkhuko āvāso vā anāvāso vā
gantabbo, yatthassu bhikkhū nānāsaṃvāsakā, aññatra saṇghena aññatra antarāyā.</p>

<p>
<span class="parno">213</span>
<a class="ms" id="p_3v_792"></a>
na, bhikkhave, tadahuposathe sabhikkhukā anāvāsā sabhikkhuko āvāso gantabbo,
yatthassu bhikkhū nānāsaṃvāsakā, aññatra saṇghena aññatra antarāyā. na,
bhikkhave, tadahuposathe sabhikkhukā anāvāsā sabhikkhuko anāvāso gantabbo,
yatthassu bhikkhū nānāsaṃvāsakā, aññatra saṇghena aññatra antarāyā. na,
bhikkhave, tadahuposathe sabhikkhukā anāvāsā sabhikkhuko āvāso vā anāvāso vā
gantabbo, yatthassu bhikkhū nānāsaṃvāsakā, aññatra saṇghena aññatra antarāyā.</p>

<p>
<span class="parno">214</span>
<a class="ms" id="p_3v_793"></a>
na, bhikkhave, tadahuposathe sabhikkhukā āvāsā vā anāvāsā vā sabhikkhuko āvāso
gantabbo, yatthassu bhikkhū nānāsaṃvāsakā, aññatra saṇghena aññatra antarāyā.
na, bhikkhave, tadahuposathe sabhikkhukā āvāsā vā anāvāsā vā sabhikkhuko
anāvāso gantabbo, yatthassu bhikkhū nānāsaṃvāsakā, aññatra saṇghena aññatra
antarāyā. na, bhikkhave, tadahuposathe sabhikkhukā āvāsā vā anāvāsā vā
sabhikkhuko āvāso vā anāvāso vā gantabbo, yatthassu bhikkhū nānāsaṃvāsakā,
aññatra saṇghena aññatra antarāyā.</p>
<h3>37 gantabbavāra</h3>

<p>
<span class="parno">215</span>
<a class="ms" id="p_3v_794"></a>
<a class="msdiv" id="msdiv182"></a>
gantabbo, bhikkhave, tadahuposathe sabhikkhukā āvāsā sabhikkhuko āvāso,
yatthassu bhikkhū samānasaṃvāsakā, yaṃ jaññā—  ‘sakkomi ajjeva gantun’ti.
gantabbo, bhikkhave, tadahuposathe sabhikkhukā āvāsā sabhikkhuko anāvāso … pe …
sabhikkhuko āvāso vā anāvāso vā, yatthassu bhikkhū samānasaṃvāsakā, yaṃ jaññā—
‘sakkomi ajjeva gantun’ti.</p>
<hr>

<p>
<span class="parno">216</span>
<a class="ms" id="p_3v_795"></a>
gantabbo, bhikkhave, tadahuposathe sabhikkhukā anāvāsā sabhikkhuko āvāso … pe …
sabhikkhuko anāvāso … pe …   sabhikkhuko āvāso vā anāvāso vā, yatthassu bhikkhū
samānasaṃvāsakā, yaṃ jaññā—  ‘sakkomi ajjeva gantun’ti.</p>

<p>
<span class="parno">217</span>
<a class="ms" id="p_3v_796"></a>
gantabbo, bhikkhave, tadahuposathe sabhikkhukā āvāsā vā anāvāsā vā sabhikkhuko
āvāso … pe …   sabhikkhuko anāvāso … pe …   sabhikkhuko āvāso vā anāvāso vā, yatthassu
bhikkhū samānasaṃvāsakā, yaṃ jaññā—  ‘sakkomi ajjeva gantun’ti.</p>
<h3>38 vajjanīyapuggalasandassana</h3>

<p>
<span class="parno">218</span>
<a class="ms" id="p_3v_797"></a>
<a class="msdiv" id="msdiv183"></a>
na, bhikkhave, bhikkhuniyā nisinnaparisāya pātimokkhaṃ uddisitabbaṃ. yo
uddiseyya, āpatti dukkaṭassa. na sikkhamānāya … pe …   na sāmaṇerassa … pe …   na
sāmaṇeriyā … pe …   na sikkhāpaccakkhātakassa … pe …   na antimavatthuṃ ajjhāpannakassa
nisinnaparisāya pātimokkhaṃ uddisitabbaṃ. yo uddiseyya, āpatti dukkaṭassa.</p>

<p>
<span class="parno">219</span>
<a class="ms" id="p_3v_798"></a>
na āpattiyā adassane ukkhittakassa nisinnaparisāya pātimokkhaṃ uddisitabbaṃ. yo
uddiseyya, yathādhammo kāretabbo. na āpattiyā appaṭikamme ukkhittakassa
nisinnaparisāya … pe …   na pāpikāya diṭṭhiyā appaṭinissagge ukkhittakassa
nisinnaparisāya pātimokkhaṃ uddisitabbaṃ. yo uddiseyya, yathādhammo kāretabbo.</p>

<p>
<span class="parno">220</span>
<a class="ms" id="p_3v_799"></a>
na paṇḍakassa nisinnaparisāya pātimokkhaṃ uddisitabbaṃ. yo uddiseyya, āpatti
dukkaṭassa. na theyyasaṃvāsakassa … pe …   na titthiyapakkantakassa … pe …   na
tiracchānagatassa … pe …   na mātughātakassa … pe …   na pitughātakassa … pe …   na
arahantaghātakassa … pe …   na bhikkhunidūsakassa … pe …   na saṇghabhedakassa … pe …   na
lohituppādakassa … pe …   na ubhatobyañjanakassa nisinnaparisāya pātimokkhaṃ
uddisitabbaṃ. yo uddiseyya, āpatti dukkaṭassa.</p>
<hr>

<p>
<span class="parno">221</span>
<a class="ms" id="p_3v_800"></a>
na, bhikkhave, pārivāsikapārisuddhidānena uposatho kātabbo, aññatra avuṭṭhitāya
parisāya. na ca, bhikkhave, anuposathe uposatho kātabbo, aññatra
saṇghasāmaggiyā"ti.</p>
<p class="endsutta">
<span class="parno">222</span>
<a class="ms" id="p_3v_801"></a>
tatiyabhāṇavāro niṭṭhito.<br>
uposathakkhandhako dutiyo.</p>
<hr>
<p class="endsection summary">
<span class="parno">223</span>
<a class="ms" id="p_3v_802"></a>
tassuddānaṃ</p>

<blockquote>

<p>
<span class="parno">224</span>
<a class="ms" id="p_3v_803"></a>
titthiyā bimbisāro ca,<br>
sannipatituṃ tuṇhikā;<br>
dhammaṃ raho pātimokkhaṃ,<br>
devasikaṃ tadā sakiṃ.<br></p>

<p>
<span class="parno">225</span>
<a class="ms" id="p_3v_804"></a>
yathāparisā samaggaṃ,<br>
sāmaggī maddakucchi ca;<br>
sīmā mahatī nadiyā,<br>
anu dve khuddakāni ca.<br></p>

<p>
<span class="parno">226</span>
<a class="ms" id="p_3v_805"></a>
navā rājagahe ceva,<br>
sīmā avippavāsanā;<br>
sammanne paṭhamaṃ sīmaṃ,<br>
pacchā sīmaṃ samūhane.<br></p>

<p>
<span class="parno">227</span>
<a class="ms" id="p_3v_806"></a>
asammatā gāmasīmā,<br>
nadiyā samudde sare;<br>
udakukkhepo bhindanti,<br>
tathevajjhottharanti ca.<br></p>

<p>
<span class="parno">228</span>
<a class="ms" id="p_3v_807"></a>
kati kammāni uddeso,<br>
savarā asatīpi ca;<br>
dhammaṃ vinayaṃ tajjenti,<br>
puna vinayatajjanā.<br></p>

<p>
<span class="parno">229</span>
<a class="ms" id="p_3v_808"></a>
codanā kate okāse,<br>
adhammappaṭikkosanā;<br>
catupañcaparā āvi,<br>
sañcicca cepi vāyame.<br></p>

<p>
<span class="parno">230</span>
<a class="ms" id="p_3v_809"></a>
sagahaṭṭhā anajjhiṭṭhā,<br>
codanamhi na jānati;<br>
sambahulā na jānanti,<br>
sajjukaṃ na ca gacchare.<br></p>

<p>
<span class="parno">231</span>
<a class="ms" id="p_3v_810"></a>
katimī kīvatikā dūre,<br>
ārocetuñca nassari;<br>
uklāpaṃ āsanaṃ dīpo,<br>
disā añño bahussuto.<br></p>

<p>
<span class="parno">232</span>
<a class="ms" id="p_3v_811"></a>
sajjukaṃ vassuposatho,<br>
suddhikammañca ñātakā;<br>
gaggo catutayo dveko,<br>
āpattisabhāgā sari.<br></p>

<p>
<span class="parno">233</span>
<a class="ms" id="p_3v_812"></a>
sabbo saṇgho vematiko,<br>
na jānanti bahussuto;<br>
bahū samasamā thokā,<br>
parisā avuṭṭhitāya ca.<br></p>

<p>
<span class="parno">234</span>
<a class="ms" id="p_3v_813"></a>
ekaccā vuṭṭhitā sabbā,<br>
jānanti ca vematikā;<br>
kappatevāti kukkuccā,<br>
jānaṃ passaṃ suṇanti ca.<br></p>

<p>
<span class="parno">235</span>
<a class="ms" id="p_3v_814"></a>
āvāsikena āgantu,<br>
cātupannaraso puna;<br>
pāṭipado pannaraso,<br>
lingasaṃvāsakā ubho.<br></p>

<p>
<span class="parno">236</span>
<a class="ms" id="p_3v_815"></a>
pārivāsānuposatho,<br>
aññatra saṇghasāmaggiyā;<br>
ete vibhattā uddānā,<br>
vatthuvibhūtakāraṇāti.<br></p>
</blockquote>
<hr>
<p class="endsutta">
<span class="parno">237</span>
<a class="ms" id="p_3v_816"></a>
imasmiṃ khandhake vatthūni chaasīti.</p>
<p class="endsection">
<span class="parno">238</span>
<a class="ms" id="p_3v_817"></a>
uposathakkhandhako niṭṭhito.</p>

</div><!--End Pali-->
</section>

<div id="nextprev"><a id="previous-sutta" href="../vi/kd1.html"></a><a id="next-sutta" href="../vi/kd3.html"></a></div>

</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 2 - The Uposatha
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
