<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 17</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="topmenu" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
<li class="topmenu" id="bq"><a href="../bq/bq.html">Buddha</a></li>
<li class="topmenu" id="dq"><a href="../dq/dq.html">Dhamma</a></li>
<li class="topmenu" id="sq"><a href="../sq/sq.html">Sangha</a></li>
<li class="topmenu" id="et"><a href="../et/et.html">Training</a></li>
<li class="topmenu" id="es"><a href="../es/es.html">Samadhi</a></li>
<li class="topmenu" id="ev"><a href="../ev/ev.html">Vigilance</a></li>
<li class="topmenu" id="nh"><a href="../nh/nh.html">Noble Hospitality</a></li>
<li class="topmenu" id="nt"><a href="../nt/nt.html">Notes on Dhamma</a></li>
<li class="toplast" id="qa"><a href="../qa/qa.html">Questions & Answers</a></li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>

<h2>Khandaka 17 <span class="minor">(Culavagga 7)</span> - Schism</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_4v_1492"></a>
<a class="msdiv" id="msdiv330"></a>
tena samayena buddho bhagavā anupiyāyaṃ viharati, anupiyaṃ nāma mallānaṃ
nigamo. tena kho pana samayena abhiññātā abhiññātā sakyakumārā bhagavantaṃ
pabbajitaṃ anupabbajanti. tena kho pana samayena mahānāmo ca sakko anuruddho ca
sakko dvebhātikā honti. anuruddho sakko sukhumālo hoti. tassa tayo pāsādā
honti—  eko hemantiko, eko gimhiko, eko vassiko. so vassike pāsāde cattāro māse
nippurisehi tūriyehi paricārayamāno na heṭṭhāpāsādaṃ orohati. atha kho
mahānāmassa sakkassa etadahosi—  "etarahi kho abhiññātā abhiññātā sakyakumārā
bhagavantaṃ pabbajitaṃ anupabbajanti. amhākañca pana kulā natthi koci agārasmā
anagāriyaṃ pabbajito. yannūnāhaṃ vā pabbajeyyaṃ, anuruddho vā"ti. atha kho
mahānāmo sakko yena anuruddho sakko tenupasankami, upasankamitvā anuruddhaṃ
sakkaṃ etadavoca—  "etarahi, tāta anuruddha, abhiññātā abhiññātā sakyakumārā
bhagavantaṃ pabbajitaṃ anupabbajanti. amhākañca pana kulā natthi koci agārasmā
anagāriyaṃ pabbajito. tena hi tvaṃ vā pabbaja, ahaṃ vā pabbajissāmī"ti. "ahaṃ
kho sukhumālo, nāhaṃ sakkomi agārasmā anagāriyaṃ pabbajituṃ. tvaṃ pabbajāhī"ti.
"ehi kho te, tāta anuruddha, gharāvāsatthaṃ anusāsissāmi. paṭhamaṃ khettaṃ
kasāpetabbaṃ. kasāpetvā vapāpetabbaṃ. vapāpetvā udakaṃ abhinetabbaṃ. udakaṃ
abhinetvā udakaṃ ninnetabbaṃ. udakaṃ ninnetvā niddhāpetabbaṃ. niddhāpetvā
lavāpetabbaṃ. lavāpetvā ubbāhāpetabbaṃ. ubbāhāpetvā puñjaṃ kārāpetabbaṃ. puñjaṃ
kārāpetvā maddāpetabbaṃ. maddāpetvā palālāni uddharāpetabbāni. palālāni
uddharāpetvā bhusikā uddharāpetabbā. bhusikaṃ uddharāpetvā opunāpetabbaṃ.
opunāpetvā atiharāpetabbaṃ. atiharāpetvā āyatimpi vassaṃ evameva kātabbaṃ,
āyatimpi vassaṃ evameva kātabban"ti. "na kammā khīyanti? na kammānaṃ anto
paññāyati? kadā kammā khīyissanti? kadā kammānaṃ anto paññāyissati? kadā mayaṃ
appossukkā pañcahi kāmaguṇehi samappitā samangībhūtā paricāressāmā"ti? "na hi,
tāta anuruddha, kammā khīyanti. na kammānaṃ anto paññāyati. akhīṇeva kamme
pitaro ca pitāmahā ca kālankatā"ti. "tena hi tvaññeva gharāvāsatthena
upajānāhi. ahaṃ agārasmā anagāriyaṃ pabbajissāmī"ti.</p>

<p>
<span class="parno">2</span>
<a class="ms" id="p_4v_1493"></a>
atha kho anuruddho sakko yena mātā tenupasankami, upasankamitvā mātaraṃ
etadavoca—  "icchāmahaṃ, amma, agārasmā anagāriyaṃ pabbajituṃ. anujānāhi maṃ
agārasmā anagāriyaṃ pabbajjāyā"ti. evaṃ vutte, anuruddhassa sakkassa mātā
anuruddhaṃ sakkaṃ etadavoca—  "tumhe kho me, tāta anuruddha, dve puttā piyā
manāpā appaṭikūlā. maraṇenapi vo akāmakā vinā bhavissāmi. kiṃ panāhaṃ tumhe
jīvante anujānissāmi agārasmā anagāriyaṃ pabbajjāyā"ti? dutiyampi kho … pe …
tatiyampi kho anuruddho sakko mātaraṃ etadavoca—  "icchāmahaṃ, amma, agārasmā
anagāriyaṃ pabbajituṃ. anujānāhi maṃ agārasmā anagāriyaṃ pabbajjāyā"ti.</p>

<p>
<span class="parno">3</span>
<a class="ms" id="p_4v_1494"></a>
tena kho pana samayena bhaddiyo sakyarājā sakyānaṃ rajjaṃ kāreti. so ca
anuruddhassa sakkassa sahāyo hoti. atha kho anuruddhassa sakkassa mātā—  "ayaṃ
kho bhaddiyo sakyarājā sakyānaṃ rajjaṃ kāreti; anuruddhassa sakkassa sahāyo; so
na ussahati agārasmā anagāriyaṃ pabbajitun"ti—  anuruddhaṃ sakkaṃ etadavoca—
"sace, tāta anuruddha, bhaddiyo sakyarājā agārasmā anagāriyaṃ pabbajati, evaṃ
tvampi pabbajāhī"ti. atha kho anuruddho sakko yena bhaddiyo sakyarājā
tenupasankami, upasankamitvā bhaddiyaṃ sakyarājānaṃ etadavoca—  "mama kho,
samma, pabbajjā tava paṭibaddhā"ti. "sace te, samma, pabbajjā mama paṭibaddhā
vā appaṭibaddhā vā sā hotu, ahaṃ tayā; yathā sukhaṃ pabbajāhī"ti. "ehi, samma,
ubho agārasmā anagāriyaṃ pabbajissāmā"ti. "nāhaṃ, samma, sakkomi agārasmā
anagāriyaṃ pabbajitunti. yaṃ te sakkā aññaṃ mayā kātuṃ, kyāhaṃ karissāmi. tvaṃ
pabbajāhī"ti. "mātā kho maṃ, samma, evamāha—  ‘sace, tāta anuruddha, bhaddiyo
sakyarājā agārasmā anagāriyaṃ pabbajati, evaṃ tvampi pabbajāhī’"ti. "bhāsitā
kho pana te, samma, esā vācā. sace te, samma, pabbajjā mama paṭibaddhā vā,
appaṭibaddhā vā sā hotu, ahaṃ tayā; yathā sukhaṃ pabbajāhī"ti. "ehi, samma,
ubho agārasmā anagāriyaṃ pabbajissāmā"ti.</p>

<p>
<span class="parno">4</span>
<a class="ms" id="p_4v_1495"></a>
tena kho pana samayena manussā saccavādino honti, saccapaṭiññā. atha kho
bhaddiyo sakyarājā anuruddhaṃ sakkaṃ etadavoca—  "āgamehi, samma, sattavassāni.
sattannaṃ vassānaṃ accayena ubho agārasmā anagāriyaṃ pabbajissāmā"ti.
"aticiraṃ, samma, sattavassāni. nāhaṃ sakkomi sattavassāni āgametun"ti.
"āgamehi, samma, chavassāni … pe …   pañcavassāni …   cattāri vassāni …   tīṇi vassāni …
dve vassāni …   ekaṃ vassaṃ. ekassa vassassa accayena ubho agārasmā anagāriyaṃ
pabbajissāmā"ti. "aticiraṃ, samma, ekavassaṃ. nāhaṃ sakkomi ekaṃ vassaṃ
āgametun"ti. "āgamehi, samma, sattamāse. sattannaṃ māsānaṃ accayena ubhopi
agārasmā anagāriyaṃ pabbajissāmā"ti. "aticiraṃ, samma, sattamāsā. nāhaṃ sakkomi
sattamāse āgametun"ti. "āgamehi, samma, cha māse … pe …   pañca māse …   cattāro
māse …   tayo māse …   dve māse …   ekaṃ māsaṃ …   aḍḍhamāsaṃ. aḍḍhamāsassa accayena
ubhopi agārasmā anagāriyaṃ pabbajissāmā"ti. "aticiraṃ, samma, aḍḍhamāso. nāhaṃ
sakkomi aḍḍhamāsaṃ āgametun"ti. "āgamehi, samma, sattāhaṃ yāvāhaṃ putte ca
bhātaro ca rajjaṃ niyyādemī"ti. "na ciraṃ, samma, sattāho, āgamessāmī"ti.</p>
<hr>

<p>
<span class="parno">5</span>
<a class="ms" id="p_4v_1496"></a>
<a class="msdiv" id="msdiv331"></a>
atha kho bhaddiyo ca sakyarājā anuruddho ca ānando ca bhagu ca kimilo ca
devadatto ca, upālikappakena sattamā, yathā pure caturanginiyā senāya
uyyānabhūmiṃ niyyanti, evameva caturanginiyā senāya niyyiṃsu. te dūraṃ gantvā
senaṃ nivattāpetvā paravisayaṃ okkamitvā ābharaṇaṃ omuñcitvā uttarāsangena
bhaṇḍikaṃ bandhitvā upāliṃ kappakaṃ etadavocuṃ—  "handa, bhaṇe upāli,
nivattassu; alaṃ te ettakaṃ jīvikāyā"ti. atha kho upālissa kappakassa
nivattantassa etadahosi—  "caṇḍā kho sākiyā; iminā kumārā nippātitāti
ghātāpeyyumpi maṃ. ime hi nāma sakyakumārā agārasmā anagāriyaṃ pabbajissanti.
kimangaṃ panāhan"ti. bhaṇḍikaṃ muñcitvā taṃ bhaṇḍaṃ rukkhe ālaggetvā "yo
passati, dinnaṃyeva haratū"ti vatvā yena te sakyakumārā tenupasankami.
addasāsuṃ kho te sakyakumārā upāliṃ kappakaṃ dūratova āgacchantaṃ. disvāna
upāliṃ kappakaṃ etadavocuṃ—  "kissa, bhaṇe upāli, nivattesī"ti? "idha me,
ayyaputtā, nivattantassa etadahosi—  ‘caṇḍā kho sākiyā; iminā kumārā
nippātitāti ghātāpeyyumpi maṃ. ime hi nāma sakyakumārā agārasmā anagāriyaṃ
pabbajissanti. kimangaṃ panāhan’ti. so kho ahaṃ, ayyaputtā, bhaṇḍikaṃ muñcitvā
taṃ bhaṇḍaṃ rukkhe ālaggetvā ‘yo passati, dinnaññeva haratū’ti vatvā tatomhi
paṭinivatto"ti. "suṭṭhu, bhaṇe upāli, akāsi yampi na nivatto. caṇḍā kho sākiyā;
iminā kumārā nippātitāti ghātāpeyyumpi tan"ti.</p>

<p>
<span class="parno">6</span>
<a class="ms" id="p_4v_1497"></a>
atha kho sakyakumārā upāliṃ kappakaṃ ādāya yena bhagavā tenupasankamiṃsu,
upasankamitvā bhagavantaṃ abhivādetvā ekamantaṃ nisīdiṃsu. ekamantaṃ nisinnā
kho te sakyakumārā bhagavantaṃ etadavocuṃ—  "mayaṃ, bhante, sākiyā nāma
mānassino. ayaṃ, bhante, upāli kappako amhākaṃ dīgharattaṃ paricārako. imaṃ
bhagavā paṭhamaṃ pabbājetu. imassa mayaṃ
abhivāda&shy;napaccuṭṭhāna&shy;añjalikamm&shy;asāmīcikammaṃ karissāma. evaṃ amhākaṃ sākiyānaṃ
sākiyamāno nimmānāyissatī"ti.</p>

<p>
<span class="parno">7</span>
<a class="ms" id="p_4v_1498"></a>
atha kho bhagavā upāliṃ kappakaṃ paṭhamaṃ pabbājesi, pacchā te sakyakumāre.
atha kho āyasmā bhaddiyo teneva antaravassena tisso vijjā sacchākāsi. āyasmā
anuruddho dibbacakkhuṃ uppādesi. āyasmā ānando sotāpattiphalaṃ sacchākāsi.
devadatto pothujjanikaṃ iddhiṃ abhinipphādesi.</p>

<p>
<span class="parno">8</span>
<a class="ms" id="p_4v_1499"></a>
<a class="msdiv" id="msdiv332"></a>
tena kho pana samayena āyasmā bhaddiyo araññagatopi rukkhamūlagatopi
suññāgāragatopi abhikkhaṇaṃ udānaṃ udānesi—  "aho sukhaṃ, aho sukhan"ti. atha
kho sambahulā bhikkhū yena bhagavā tenupasankamiṃsu, upasankamitvā bhagavantaṃ
abhivādetvā ekamantaṃ nisīdiṃsu. ekamantaṃ nisinnā kho te bhikkhū bhagavantaṃ
etadavocuṃ—  "āyasmā, bhante, bhaddiyo araññagatopi rukkhamūlagatopi
suññāgāragatopi abhikkhaṇaṃ udānaṃ udānesi—  ‘aho sukhaṃ, aho sukhan’ti.
nissaṃsayaṃ kho, bhante, āyasmā bhaddiyo anabhiratova brahmacariyaṃ carati.
taṃyeva vā purimaṃ rajjasukhaṃ samanussaranto araññagatopi rukkhamūlagatopi
suññāgāragatopi abhikkhaṇaṃ udānaṃ udānesi—  ‘aho sukhaṃ, aho sukhan’"ti.</p>

<p>
<span class="parno">9</span>
<a class="ms" id="p_4v_1500"></a>
atha kho bhagavā aññataraṃ bhikkhuṃ āmantesi—  "ehi tvaṃ, bhikkhu, mama
vacanena bhaddiyaṃ bhikkhuṃ āmantehi—  ‘satthā taṃ, āvuso bhaddiya,
āmantetī’"ti. "evaṃ, bhante"ti kho so bhikkhu bhagavato paṭissutvā yenāyasmā
bhaddiyo tenupasankami, upasankamitvā āyasmantaṃ bhaddiyaṃ etadavoca—  "satthā
taṃ, āvuso bhaddiya, āmantetī"ti. "evamāvuso"ti kho āyasmā bhaddiyo tassa
bhikkhuno paṭissutvā yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinnaṃ kho āyasmantaṃ bhaddiyaṃ
bhagavā etadavoca—  "saccaṃ kira tvaṃ, bhaddiya, araññagatopi rukkhamūlagatopi
suññāgāragatopi abhikkhaṇaṃ udānaṃ udānesi—  ‘aho sukhaṃ, aho sukhan’"ti?
"evaṃ, bhante"ti. "kiṃ pana tvaṃ, bhaddiya, atthavasaṃ sampassamāno
araññagatopi rukkhamūlagatopi suññāgāragatopi abhikkhaṇaṃ udānaṃ udānesi—  ‘aho
sukhaṃ, aho sukhan’"ti? "pubbe me, bhante, rañño satopi antopi antepure rakkhā
susaṃvihitā hoti, bahipi antepure rakkhā susaṃvihitā hoti, antopi nagare
rakkhā susaṃvihitā hoti, bahipi nagare rakkhā susaṃvihitā hoti, antopi janapade
rakkhā susaṃvihitā hoti, bahipi janapade rakkhā susaṃvihitā hoti. so kho ahaṃ,
bhante, evaṃ rakkhitopi gopitopi santo bhīto ubbiggo ussankī utrasto viharāmi.
etarahi kho pana ahaṃ eko, bhante, araññagatopi rukkhamūlagatopi
suññāgāragatopi abhīto anubbiggo anussankī anutrasto appossukko pannalomo
paradattavutto migabhūtena cetasā viharāmīti. imaṃ kho ahaṃ, bhante, atthavasaṃ
sampassamāno araññagatopi rukkhamūlagatopi suññāgāragatopi abhikkhaṇaṃ udānaṃ
udānemi—  ‘aho sukhaṃ, aho sukhan’"ti. atha kho bhagavā etamatthaṃ viditvā
tāyaṃ velāyaṃ imaṃ udānaṃ udānesi—</p>
<blockquote>

<p>
<span class="parno">10</span>
<a class="ms" id="p_4v_1501"></a>
"yassantarato na santi kopā,<br>
iti bhavābhavatañca vītivatto;<br>
taṃ vigatabhayaṃ sukhiṃ asokaṃ,<br>
devā nānubhavanti dassanāyā"ti.<br></p>
</blockquote>
<h3>2 devadattavatthu</h3>

<p>
<span class="parno">11</span>
<a class="ms" id="p_4v_1502"></a>
<a class="msdiv" id="msdiv333"></a>
atha kho bhagavā anupiyāyaṃ yathābhirantaṃ viharitvā yena kosambī tena cārikaṃ
pakkāmi. anupubbena cārikaṃ caramāno yena kosambī tadavasari. tatra sudaṃ
bhagavā kosambiyaṃ viharati ghositārāme. atha kho devadattassa rahogatassa
paṭisallīnassa evaṃ cetaso parivitakko udapādi—  "kaṃ nu kho ahaṃ pasādeyyaṃ,
yasmiṃ me pasanne bahulābhasakkāro uppajjeyyā"ti? atha kho devadattassa
etadahosi—  "ayaṃ kho ajātasattu kumāro taruṇo ceva āyatiṃ bhaddo ca.
yannūnāhaṃ ajātasattuṃ kumāraṃ pasādeyyaṃ. tasmiṃ me pasanne bahulābhasakkāro
uppajjissatī"ti.</p>

<p>
<span class="parno">12</span>
<a class="ms" id="p_4v_1503"></a>
atha kho devadatto senāsanaṃ saṃsāmetvā pattacīvaramādāya yena rājagahaṃ tena
pakkāmi. anupubbena yena rājagahaṃ tadavasari. atha kho devadatto sakavaṇṇaṃ
paṭisaṃharitvā kumārakavaṇṇaṃ abhinimminitvā ahimekhalikāya ajātasattussa
kumārassa ucchange pāturahosi. atha kho ajātasattu kumāro bhīto ahosi, ubbiggo
ussankī utrasto. atha kho devadatto ajātasattuṃ kumāraṃ etadavoca—  "bhāyasi
maṃ tvaṃ, kumārā"ti? "āma bhāyāmi. kosi tvan"ti? "ahaṃ devadatto"ti. "sace kho
tvaṃ, bhante, ayyo devadatto, ingha sakeneva vaṇṇena pātubhavassū"ti. atha kho
devadatto kumārakavaṇṇaṃ paṭisaṃharitvā sanghāṭipattacīvaradharo ajātasattussa
kumārassa purato aṭṭhāsi. atha kho ajātasattu kumāro devadattassa iminā
iddhipāṭihāriyena abhippasanno pañcahi rathasatehi sāyaṃ pātaṃ upaṭṭhānaṃ
gacchati, pañca ca thālipākasatāni bhattābhihāro abhiharīyati. atha kho
devadattassa lābhasakkārasilokena abhibhūtassa pariyādinnacittassa evarūpaṃ
icchāgataṃ uppajji—  "ahaṃ bhikkhusaṇghaṃ pariharissāmī"ti. saha cittuppādāva
devadatto tassā iddhiyā parihāyi.</p>

<p>
<span class="parno">13</span>
<a class="ms" id="p_4v_1504"></a>
tena kho pana samayena kakudho nāma koḷiyaputto, āyasmato mahāmoggallānassa
upaṭṭhāko, adhunā kālankato aññataraṃ manomayaṃ kāyaṃ upapanno. tassa evarūpo
attabhāvappaṭilābho hoti—  seyyathāpi nāma dve vā tīṇi vā māgadhakāni
gāmakkhettāni. so tena attabhāvappaṭilābhena neva attānaṃ na paraṃ byābādheti.
atha kho kakudho devaputto yenāyasmā mahāmoggallāno tenupasankami,
upasankamitvā āyasmantaṃ mahāmoggallānaṃ abhivādetvā ekamantaṃ aṭṭhāsi.
ekamantaṃ ṭhito kho kakudho devaputto āyasmantaṃ mahāmoggallānaṃ etadavoca—
"devadattassa, bhante, lābhasakkārasilokena abhibhūtassa pariyādinnacittassa
evarūpaṃ icchāgataṃ uppajji—  ‘ahaṃ bhikkhusaṇghaṃ pariharissāmī’ti. saha
cittuppādāva, bhante, devadatto tassā iddhiyā parihīno"ti. idamavoca kakudho
devaputto. idaṃ vatvā āyasmantaṃ mahāmoggallānaṃ abhivādetvā padakkhiṇaṃ katvā
tattheva antaradhāyi.</p>

<p>
<span class="parno">14</span>
<a class="ms" id="p_4v_1505"></a>
atha kho āyasmā mahāmoggallāno yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho āyasmā
mahāmoggallāno bhagavantaṃ etadavoca—  "kakudho nāma, bhante, koḷiyaputto mama
upaṭṭhāko adhunā kālankato aññataraṃ manomayaṃ kāyaṃ upapanno. tassa evarūpo
attabhāvappaṭilābho—  seyyathāpi nāma dve vā tīṇi vā māgadhakāni gāmakkhettāni.
so tena attabhāvappaṭilābhena neva attānaṃ na paraṃ byābādheti. atha kho,
bhante, kakudho devaputto yenāhaṃ tenupasankami, upasankamitvā maṃ abhivādetvā
ekamantaṃ aṭṭhāsi. ekamantaṃ ṭhito kho, bhante, kakudho devaputto maṃ
etadavoca—  ‘devadattassa, bhante, lābhasakkārasilokena abhibhūtassa
pariyādinnacittassa evarūpaṃ icchāgataṃ uppajji—  ahaṃ bhikkhusaṇghaṃ
pariharissāmīti. saha cittuppādāva, bhante, devadatto tassā iddhiyā
parihīno’ti. idamavoca, bhante, kakudho devaputto. idaṃ vatvā maṃ abhivādetvā
padakkhiṇaṃ katvā tattheva antaradhāyī"ti.</p>

<p>
<span class="parno">15</span>
<a class="ms" id="p_4v_1506"></a>
"kiṃ pana te, moggallāna, kakudho devaputto cetasā ceto paricca vidito? yaṃ
kiñci kakudho devaputto bhāsati sabbaṃ taṃ tatheva hoti, no aññathā"ti? "cetasā
ceto paricca vidito ca me, bhante, kakudho devaputto. yaṃ kiñci kakudho
devaputto bhāsati sabbaṃ taṃ tatheva hoti, no aññathā"ti. "rakkhassetaṃ,
moggallāna, vācaṃ. rakkhassetaṃ, moggallāna, vācaṃ. idāni so moghapuriso
attanāva attānaṃ pātukarissati.</p>
<h3>3 pañcasatthukathā</h3>

<p>
<span class="parno">16</span>
<a class="ms" id="p_4v_1507"></a>
<a class="msdiv" id="msdiv334"></a>
"parisuddhasīlomhī"ti paṭijānāti "parisuddhaṃ me sīlaṃ pariyodātaṃ
asaṃkiliṭṭhan"ti ca. mayañceva kho pana gihīnaṃ āroceyyāma, nāssassa manāpaṃ.
yaṃ kho panassa amanāpaṃ, kathaṃ naṃ mayaṃ tena samudācareyyāma? sammannati kho
pana cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo
karissati, tumova tena paññāyissatī’ti. evarūpaṃ kho, moggallāna, satthāraṃ
sāvakā sīlato rakkhanti; evarūpo ca pana satthā sāvakehi sīlato rakkhaṃ
paccāsīsati.
pañcime, moggallāna, satthāro santo saṃvijjamānā lokasmiṃ. katame pañca? idha,
moggallāna, ekacco satthā aparisuddhasīlo samāno ‘parisuddhasīlomhī’ti
paṭijānāti ‘parisuddhaṃ me sīlaṃ pariyodātaṃ asaṃkiliṭṭhan’ti ca. tamenaṃ
sāvakā evaṃ jānanti—  ‘ayaṃ kho bhavaṃ satthā aparisuddhasīlo samāno</p>

<p>
<span class="parno">17</span>
<a class="ms" id="p_4v_1508"></a>
"parisuddhājīvomhī"ti paṭijānāti "parisuddho me ājīvo pariyodāto
asaṃkiliṭṭho"ti ca. mayañceva kho pana gihīnaṃ āroceyyāma, nāssassa manāpaṃ.
yaṃ kho panassa amanāpaṃ, kathaṃ naṃ mayaṃ tena samudācareyyāma? sammannati kho
pana cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo
karissati, tumova tena paññāyissatī’ti. evarūpaṃ kho, moggallāna, satthāraṃ
sāvakā ājīvato rakkhanti; evarūpo ca pana satthā sāvakehi ājīvato rakkhaṃ
paccāsīsati.
puna caparaṃ, moggallāna, idhekacco satthā aparisuddhājīvo samāno
‘parisuddhājīvomhī’ti paṭijānāti ‘parisuddho me ājīvo pariyodāto
asaṃkiliṭṭho’ti ca. tamenaṃ sāvakā evaṃ jānanti—  ‘ayaṃ kho bhavaṃ satthā
aparisuddhājīvo samāno</p>

<p>
<span class="parno">18</span>
<a class="ms" id="p_4v_1509"></a>
"parisuddhadhammadesanomhī"ti paṭijānāti "parisuddhā me dhammadesanā pariyodātā
asaṃkiliṭṭhā"ti ca. mayañceva kho pana gihīnaṃ āroceyyāma, nāssassa manāpaṃ.
yaṃ kho panassa amanāpaṃ, kathaṃ naṃ mayaṃ tena samudācareyyāma? sammannati kho
pana cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo
karissati, tumova tena paññāyissatī’ti. evarūpaṃ kho, moggallāna, satthāraṃ
sāvakā dhammadesanato rakkhanti; evarūpo ca pana satthā sāvakehi dhammadesanato
rakkhaṃ paccāsīsati.
puna caparaṃ, moggallāna, idhekacco satthā aparisuddhadhammadesano samāno
‘parisuddhadhammadesanomhī’ti paṭijānāti ‘parisuddhā me dhammadesanā pariyodātā
asaṃkiliṭṭhā’ti ca. tamenaṃ sāvakā evaṃ jānanti—  ‘ayaṃ kho bhavaṃ satthā
aparisuddhadhammadesano samāno</p>

<p>
<span class="parno">19</span>
<a class="ms" id="p_4v_1510"></a>
"parisuddhaveyyākaraṇomhī"ti paṭijānāti "parisuddhaṃ me veyyākaraṇaṃ
pariyodātaṃ asaṃkiliṭṭhan"ti ca. mayañceva kho pana gihīnaṃ āroceyyāma,
nāssassa manāpaṃ. yaṃ kho panassa amanāpaṃ, kathaṃ naṃ mayaṃ tena
samudācareyyāma? sammannati kho pana
cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo karissati,
tumova tena paññāyissatī’ti. evarūpaṃ kho, moggallāna, satthāraṃ sāvakā
veyyākaraṇato rakkhanti; evarūpo ca pana satthā sāvakehi veyyākaraṇato rakkhaṃ
paccāsīsati.
puna caparaṃ, moggallāna, idhekacco satthā aparisuddhaveyyākaraṇo samāno
‘parisuddhaveyyākaraṇomhī’ti paṭijānāti ‘parisuddhaṃ me veyyākaraṇaṃ
pariyodātaṃ asaṃkiliṭṭhan’ti ca. tamenaṃ sāvakā evaṃ jānanti—  ‘ayaṃ kho bhavaṃ
satthā aparisuddhaveyyākaraṇo samāno</p>

<p>
<span class="parno">20</span>
<a class="ms" id="p_4v_1511"></a>
"parisuddhañāṇadassanomhī"ti paṭijānāti "parisuddhaṃ me ñāṇadassanaṃ
pariyodātaṃ asaṃkiliṭṭhan"ti ca. mayañceva kho pana gihīnaṃ āroceyyāma,
nāssassa manāpaṃ. yaṃ kho panassa amanāpaṃ, kathaṃ naṃ mayaṃ tena
samudācareyyāma? sammannati kho pana
cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo karissati,
tumova tena paññāyissatī’ti. evarūpaṃ kho, moggallāna, satthāraṃ sāvakā
ñāṇadassanato rakkhanti; evarūpo ca pana satthā sāvakehi ñāṇadassanato rakkhaṃ
paccāsīsatīti. ime kho, moggallāna, pañca satthāro santo saṃvijjamānā lokasmiṃ.
puna caparaṃ, moggallāna, idhekacco satthā aparisuddhañāṇadassano samāno
‘parisuddhañāṇadassanomhī’ti paṭijānāti ‘parisuddhaṃ me ñāṇadassanaṃ
pariyodātaṃ asaṃkiliṭṭhan’ti ca. tamenaṃ sāvakā evaṃ jānanti—  ‘ayaṃ kho bhavaṃ
satthā aparisuddhañāṇadassano samāno</p>
<hr>

<p>
<span class="parno">21</span>
<a class="ms" id="p_4v_1512"></a>
ahaṃ kho pana, moggallāna, parisuddhasīlo samāno ‘parisuddhasīlomhī’ti
paṭijānāmi ‘parisuddhaṃ me sīlaṃ pariyodātaṃ asaṃkiliṭṭhan’ti ca. na ca maṃ
sāvakā sīlato rakkhanti; na cāhaṃ sāvakehi sīlato rakkhaṃ paccāsīsāmi.
parisuddhājīvo samāno … pe …   parisuddhadhammadesano samāno … pe …
parisuddhaveyyākaraṇo samāno … pe …   parisuddhañāṇadassano samāno
‘parisuddhañāṇadassanomhī’ti paṭijānāmi ‘parisuddhaṃ me ñāṇadassanaṃ
pariyodātaṃ asaṃkiliṭṭhan’ti ca. na ca maṃ sāvakā ñāṇadassanato rakkhanti; na
cāhaṃ sāvakehi ñāṇadassanato rakkhaṃ paccāsīsāmī"ti.</p>
<hr>

<p>
<span class="parno">22</span>
<a class="ms" id="p_4v_1513"></a>
<a class="msdiv" id="msdiv335"></a>
atha kho bhagavā kosambiyaṃ yathābhirantaṃ viharitvā yena rājagahaṃ tena
cārikaṃ pakkāmi. anupubbena cārikaṃ caramāno yena rājagahaṃ tadavasari. tatra
sudaṃ bhagavā rājagahe viharati veḷuvane kalandakanivāpe. atha kho sambahulā
bhikkhū yena bhagavā tenupasankamiṃsu, upasankamitvā bhagavantaṃ abhivādetvā
ekamantaṃ nisīdiṃsu. ekamantaṃ nisinnā kho te bhikkhū bhagavantaṃ etadavocuṃ—
"devadattassa, bhante, ajātasattu kumāro pañcahi rathasatehi sāyaṃ pātaṃ
upaṭṭhānaṃ gacchati; pañca ca thālipākasatāni bhattābhihāro abhiharīyatī"ti.
"mā, bhikkhave, devadattassa lābhasakkārasilokaṃ pihayittha. yāvakīvañca,
bhikkhave, devadattassa ajātasattu kumāro pañcahi rathasatehi sāyaṃ pātaṃ
upaṭṭhānaṃ gamissati, pañca ca thālipākasatāni bhattābhihāro abhiharīyissati,
hāniyeva, bhikkhave, devadattassa pāṭikankhā kusalesu dhammesu, no vuḍḍhi.</p>
<hr>

<p>
<span class="parno">23</span>
<a class="ms" id="p_4v_1514"></a>
seyyathāpi, bhikkhave, caṇḍassa kukkurassa nāsāya pittaṃ bhindeyyuṃ, evañhi so,
bhikkhave, kukkuro bhiyyoso mattāya caṇḍataro assa; evameva kho, bhikkhave,
yāvakīvañca devadattassa ajātasattu kumāro pañcahi rathasatehi sāyaṃ pātaṃ
upaṭṭhānaṃ gamissati, pañca ca thālipākasatāni bhattābhihāro abhiharīyissati,
hāniyeva, bhikkhave, devadattassa pāṭikankhā kusalesu dhammesu, no vuḍḍhi.</p>

<p>
<span class="parno">24</span>
<a class="ms" id="p_4v_1515"></a>
attavadhāya, bhikkhave, devadattassa lābhasakkārasiloko udapādi, parābhavāya
devadattassa lābhasakkārasiloko udapādi.</p>

<p>
<span class="parno">25</span>
<a class="ms" id="p_4v_1516"></a>
seyyathāpi, bhikkhave, kadalī attavadhāya phalaṃ deti, parābhavāya phalaṃ deti;
evameva kho, bhikkhave, attavadhāya devadattassa lābhasakkārasiloko udapādi,
parābhavāya devadattassa lābhasakkārasiloko udapādi.</p>

<p>
<span class="parno">26</span>
<a class="ms" id="p_4v_1517"></a>
seyyathāpi, bhikkhave, veḷu attavadhāya phalaṃ deti, parābhavāya phalaṃ deti;
evameva kho, bhikkhave, attavadhāya devadattassa lābhasakkārasiloko udapādi,
parābhavāya devadattassa lābhasakkārasiloko udapādi.</p>

<p>
<span class="parno">27</span>
<a class="ms" id="p_4v_1518"></a>
seyyathāpi, bhikkhave, naḷo attavadhāya phalaṃ deti, parābhavāya phalaṃ deti;
evameva kho, bhikkhave, attavadhāya devadattassa lābhasakkārasiloko udapādi,
parābhavāya devadattassa lābhasakkārasiloko udapādi.</p>

<p>
<span class="parno">28</span>
<a class="ms" id="p_4v_1519"></a>
seyyathāpi, bhikkhave, assatarī attavadhāya gabbhaṃ gaṇhāti, parābhavāya
gabbhaṃ gaṇhāti; evameva kho, bhikkhave, attavadhāya devadattassa
lābhasakkārasiloko udapādi, parābhavāya devadattassa lābhasakkārasiloko
udapādīti.</p>
<hr>
<blockquote>

<p>
<span class="parno">29</span>
<a class="ms" id="p_4v_1520"></a>
phalaṃ ve kadaliṃ hanti,<br>
phalaṃ veḷuṃ phalaṃ naḷaṃ;<br>
sakkāro kāpurisaṃ hanti,<br>
gabbho assatariṃ yathā"ti.<br></p>
</blockquote>
<hr>
<p class="endsutta">
<span class="parno">30</span>
<a class="ms" id="p_4v_1521"></a>
paṭhamabhāṇavāro niṭṭhito.</p>
<h2> dutiyabhāṇavāra</h2>
<h3>1 pakāsanīyakamma</h3>

<p>
<span class="parno">31</span>
<a class="ms" id="p_4v_1522"></a>
<a class="msdiv" id="msdiv336"></a>
tena kho pana samayena bhagavā mahatiyā parisāya parivuto dhammaṃ desento
nisinno hoti sarājikāya parisāya. atha kho devadatto uṭṭhāyāsanā ekaṃsaṃ
uttarāsangaṃ karitvā yena bhagavā tenañjaliṃ paṇāmetvā bhagavantaṃ etadavoca—
"jiṇṇo dāni, bhante, bhagavā vuḍḍho mahallako addhagato vayoanuppatto.
appossukko dāni, bhante, bhagavā diṭṭhadhammasukhavihāraṃ anuyutto viharatu,
mamaṃ bhikkhusaṇghaṃ nissajjatu. ahaṃ bhikkhusaṇghaṃ pariharissāmī"ti. "alaṃ,
devadatta, mā te rucci bhikkhusaṇghaṃ pariharitun"ti.</p>

<p>
<span class="parno">32</span>
<a class="ms" id="p_4v_1523"></a>
dutiyampi kho devadatto … pe …   tatiyampi kho devadatto bhagavantaṃ etadavoca—
"jiṇṇo dāni, bhante, bhagavā vuḍḍho mahallako addhagato vayoanuppatto.
appossukko dāni, bhante, bhagavā diṭṭhadhammasukhavihāraṃ anuyutto viharatu,
mamaṃ bhikkhusaṇghaṃ nissajjatu. ahaṃ bhikkhusaṇghaṃ pariharissāmī"ti.</p>
<hr>

<p>
<span class="parno">33</span>
<a class="ms" id="p_4v_1524"></a>
"sāriputtamoggallānānampi kho ahaṃ, devadatta, bhikkhusaṇghaṃ na nissajjeyyaṃ,
kiṃ pana tuyhaṃ chavassa kheḷāsakassā"ti. atha kho devadatto—  sarājikāya maṃ
bhagavā parisāya kheḷāsakavādena apasādeti, sāriputtamoggallāneva ukkaṃsatīti—
kupito anattamano bhagavantaṃ abhivādetvā padakkhiṇaṃ katvā pakkāmi.
ayañcarahi devadattassa bhagavati paṭhamo āghāto ahosi.</p>

<p>
<span class="parno">34</span>
<a class="ms" id="p_4v_1525"></a>
atha kho bhagavā bhikkhū āmantesi—  "tena hi, bhikkhave, saṇgho devadattassa
rājagahe pakāsanīyaṃ kammaṃ karotu—  ‘pubbe devadattassa aññā pakati ahosi,
idāni aññā pakati. yaṃ devadatto kareyya kāyena vācāya, na tena buddho vā
dhammo vā saṇgho vā daṭṭhabbo, devadattova tena daṭṭhabbo’ti. evañca pana,
bhikkhave, kātabbaṃ. byattena bhikkhunā paṭibalena saṇgho ñāpetabbo—</p>
<hr>

<p>
<span class="parno">35</span>
<a class="ms" id="p_4v_1526"></a>
<a class="msdiv" id="msdiv337"></a>
"pubbe devadattassa aññā pakati ahosi, idāni aññā pakati. yaṃ devadatto kareyya
kāyena vācāya, na tena buddho vā dhammo vā saṇgho vā daṭṭhabbo, devadattova
tena daṭṭhabbo"ti. esā ñatti.
‘suṇātu me, bhante, saṇgho. yadi saṇghassa pattakallaṃ saṇgho devadattassa
rājagahe pakāsanīyaṃ kammaṃ kareyya—</p>

<p>
<span class="parno">36</span>
<a class="ms" id="p_4v_1527"></a>
"pubbe devadattassa aññā pakati ahosi, idāni aññā pakati. yaṃ devadatto kareyya
kāyena vācāya, na tena buddho vā dhammo vā saṇgho vā daṭṭhabbo, devadattova
tena daṭṭhabbo"ti. yassāyasmato khamati devadattassa rājagahe pakāsanīyassa
kammassa karaṇaṃ—  "pubbe devadattassa aññā pakati ahosi, idāni aññā pakati,
yaṃ devadatto kareyya kāyena vācāya, na tena buddho vā dhammo vā saṇgho vā
daṭṭhabbo, devadattova tena daṭṭhabbo"ti—  so tuṇhassa; yassa nakkhamati, so
bhāseyya.
suṇātu me, bhante, saṇgho. saṇgho devadattassa rājagahe pakāsanīyaṃ kammaṃ
karoti—</p>

<p>
<span class="parno">37</span>
<a class="ms" id="p_4v_1528"></a>
"pubbe devadattassa aññā pakati ahosi, idāni aññā pakati. yaṃ devadatto kareyya
kāyena vācāya, na tena buddho vā dhammo vā saṇgho vā daṭṭhabbo, devadattova
tena daṭṭhabbo"ti. khamati saṇghassa, tasmā tuṇhī, evametaṃ dhārayāmī’"ti.
kataṃ saṇghena devadattassa rājagahe pakāsanīyaṃ kammaṃ—</p>

<p>
<span class="parno">38</span>
<a class="ms" id="p_4v_1529"></a>
<a class="msdiv" id="msdiv338"></a>
atha kho bhagavā āyasmantaṃ sāriputtaṃ āmantesi—  "tena hi tvaṃ, sāriputta,
devadattaṃ rājagahe pakāsehī"ti. "pubbe mayā, bhante, devadattassa rājagahe
vaṇṇo bhāsito—  ‘mahiddhiko godhiputto, mahānubhāvo godhiputto’ti. kathāhaṃ,
bhante, devadattaṃ rājagahe pakāsemī"ti? "nanu tayā, sāriputta, bhūtoyeva
devadattassa rājagahe vaṇṇo bhāsito—  ‘mahiddhiko godhiputto, mahānubhāvo
godhiputto’"ti? "evaṃ, bhante"ti. "evameva kho tvaṃ, sāriputta, bhūtaṃyeva
devadattaṃ rājagahe pakāsehī"ti. "evaṃ, bhante"ti kho āyasmā sāriputto
bhagavato paccassosi.</p>
<hr>

<p>
<span class="parno">39</span>
<a class="ms" id="p_4v_1530"></a>
atha kho bhagavā bhikkhū āmantesi—  "tena hi, bhikkhave, saṇgho sāriputtaṃ
sammannatu devadattaṃ rājagahe pakāsetuṃ—  ‘pubbe devadattassa aññā pakati
ahosi, idāni aññā pakati. yaṃ devadatto kareyya kāyena vācāya, na tena buddho
vā dhammo vā saṇgho vā daṭṭhabbo, devadattova tena daṭṭhabbo’ti. evañca pana,
bhikkhave, sammannitabbo. paṭhamaṃ sāriputto yācitabbo. yācitvā byattena
bhikkhunā paṭibalena saṇgho ñāpetabbo—</p>

<p>
<span class="parno">40</span>
<a class="ms" id="p_4v_1531"></a>
"pubbe devadattassa aññā pakati ahosi, idāni aññā pakati. yaṃ devadatto kareyya
kāyena vācāya, na tena buddho vā dhammo vā saṇgho vā daṭṭhabbo, devadattova
tena daṭṭhabbo"ti. esā ñatti.
‘suṇātu me, bhante, saṇgho. yadi saṇghassa pattakallaṃ, saṇgho āyasmantaṃ
sāriputtaṃ sammanneyya devadattaṃ rājagahe pakāsetuṃ—</p>
<hr>

<p>
<span class="parno">41</span>
<a class="ms" id="p_4v_1532"></a>
"pubbe devadattassa aññā pakati ahosi, idāni aññā pakati, yaṃ devadatto kareyya
kāyena vācāya, na tena buddho vā dhammo vā saṇgho vā daṭṭhabbo, devadattova
tena daṭṭhabbo"ti. yassāyasmato khamati, āyasmato sāriputtassa sammuti
devadattaṃ rājagahe pakāsetuṃ—  "pubbe devadattassa aññā pakati ahosi, idāni
aññā pakati, yaṃ devadatto kareyya kāyena vācāya, na tena buddho vā dhammo vā
saṇgho vā daṭṭhabbo, devadattova tena daṭṭhabbo"ti—  so tuṇhassa; yassa
nakkhamati, so bhāseyya.
suṇātu me, bhante, saṇgho. saṇgho āyasmantaṃ sāriputtaṃ sammannati devadattaṃ
rājagahe pakāsetuṃ—</p>

<p>
<span class="parno">42</span>
<a class="ms" id="p_4v_1533"></a>
"pubbe devadattassa aññā pakati ahosi, idāni aññā pakati. yaṃ devadatto kareyya
kāyena vācāya, na tena buddho vā dhammo vā saṇgho vā daṭṭhabbo, devadattova
tena daṭṭhabbo"ti. khamati saṇghassa, tasmā tuṇhī, evametaṃ dhārayāmī’"ti.
sammato saṇghena āyasmā sāriputto devadattaṃ rājagahe pakāsetuṃ—</p>
<hr>

<p>
<span class="parno">43</span>
<a class="ms" id="p_4v_1534"></a>
sammato ca āyasmā sāriputto sambahulehi bhikkhūhi saddhiṃ rājagahaṃ pavisitvā
devadattaṃ rājagahe pakāsesi—  "pubbe devadattassa aññā pakati ahosi, idāni
aññā pakati. yaṃ devadatto kareyya kāyena vācāya, na tena buddho vā dhammo vā
saṇgho vā daṭṭhabbo, devadattova tena daṭṭhabbo"ti. tattha ye te manussā
assaddhā appasannā dubbuddhino, te evamāhaṃsu—  "usūyakā ime samaṇā
sakyaputtiyā devadattassa lābhasakkāraṃ usūyantī"ti. ye pana te manussā saddhā
pasannā paṇḍitā byattā buddhimanto, te evamāhaṃsu—  "na kho idaṃ orakaṃ
bhavissati yathā bhagavā devadattaṃ rājagahe pakāsāpetī"ti.</p>
<h3>2 ajātasattukumāravatthu</h3>

<p>
<span class="parno">44</span>
<a class="ms" id="p_4v_1535"></a>
<a class="msdiv" id="msdiv339"></a>
atha kho devadatto yena ajātasattu kumāro tenupasankami, upasankamitvā
ajātasattuṃ kumāraṃ etadavoca—  "pubbe kho, kumāra, manussā dīghāyukā, etarahi
appāyukā. ṭhānaṃ kho panetaṃ vijjati yaṃ tvaṃ kumārova samāno kālaṃ kareyyāsi.
tena hi tvaṃ, kumāra, pitaraṃ hantvā rājā hohi. ahaṃ bhagavantaṃ hantvā buddho
bhavissāmī"ti.</p>

<p>
<span class="parno">45</span>
<a class="ms" id="p_4v_1536"></a>
atha kho ajātasattu kumāro—  "ayyo kho devadatto mahiddhiko mahānubhāvo,
jāneyyāsi ayyo devadatto"ti—  ūruyā potthanikaṃ bandhitvā divā divassa bhīto
ubbiggo ussankī utrasto sahasā antepuraṃ pāvisi. addasāsuṃ kho antepure
upacārakā mahāmattā ajātasattuṃ kumāraṃ divā divassa bhītaṃ ubbiggaṃ ussankiṃ
utrastaṃ sahasā antepuraṃ pavisantaṃ; disvāna aggahesuṃ. te vicinantā ūruyā
potthanikaṃ baddhaṃ disvāna ajātasattuṃ kumāraṃ etadavocuṃ—  "kiṃ tvaṃ, kumāra,
kattukāmosī"ti? "pitaramhi hantukāmo"ti. "kenāsi ussāhito"ti? "ayyena
devadattenā"ti. ekacce mahāmattā evaṃ matiṃ akaṃsu—  "kumāro ca hantabbo,
devadatto ca, sabbe ca bhikkhū hantabbā"ti. ekacce mahāmattā evaṃ matiṃ akaṃsu—
"na bhikkhū hantabbā. na bhikkhū kiñci aparajjhanti. kumāro ca hantabbo,
devadatto cā"ti. ekacce mahāmattā evaṃ matiṃ akaṃsu—  "na kumāro ca hantabbo,
na devadatto. na bhikkhū hantabbā. rañño ārocetabbaṃ. yathā rājā vakkhati tathā
karissāmā"ti.</p>

<p>
<span class="parno">46</span>
<a class="ms" id="p_4v_1537"></a>
atha kho te mahāmattā ajātasattuṃ kumāraṃ ādāya yena rājā māgadho seniyo
bimbisāro tenupasankamiṃsu, upasankamitvā rañño māgadhassa seniyassa
bimbisārassa etamatthaṃ ārocesuṃ. "kathaṃ, bhaṇe, mahāmattehi mati katā"ti?
"ekacce, deva, mahāmattā evaṃ matiṃ akaṃsu—  ‘kumāro ca hantabbo, devadatto ca,
sabbe ca bhikkhū hantabbā’ti. ekacce mahāmattā evaṃ matiṃ akaṃsu—  ‘na bhikkhū
hantabbā. na bhikkhū kiñci aparajjhanti. kumāro ca hantabbo, devadatto cā’ti.
ekacce mahāmattā evaṃ matiṃ akaṃsu—  ‘na kumāro ca hantabbo, na devadatto. na
bhikkhū hantabbā. rañño ārocetabbaṃ. yathā rājā vakkhati tathā karissāmā’"ti.
"kiṃ, bhaṇe, karissati buddho vā dhammo vā saṇgho vā? nanu bhagavatā
paṭikacceva devadatto rājagahe pakāsāpito—  ‘pubbe devadattassa aññā pakati
ahosi, idāni aññā pakati. yaṃ devadatto kareyya kāyena vācāya, na tena buddho
vā dhammo vā saṇgho vā daṭṭhabbo, devadattova tena daṭṭhabbo’"ti? tattha ye te
mahāmattā evaṃ matiṃ akaṃsu—  "kumāro ca hantabbo devadatto ca; sabbe ca
bhikkhū hantabbā"ti; te aṭṭhāne akāsi. ye te mahāmattā evaṃ matiṃ akaṃsu—  "na
bhikkhū hantabbā; na bhikkhū kiñci aparajjhanti; kumāro ca hantabbo devadatto
cā"ti; te nīce ṭhāne ṭhapesi. ye te mahāmattā evaṃ matiṃ akaṃsu—  "na kumāro ca
hantabbo, na devadatto; na bhikkhū hantabbā; rañño ārocetabbaṃ; yathā rājā
vakkhati tathā karissāmā"ti; te ucce ṭhāne ṭhapesi. atha kho rājā māgadho
seniyo bimbisāro ajātasattuṃ kumāraṃ etadavoca—  "kissa maṃ tvaṃ, kumāra,
hantukāmosī"ti? "rajjenāmhi, deva, atthiko"ti. "sace kho tvaṃ, kumāra, rajjena
atthiko, etaṃ te rajjan"ti ajātasattussa kumārassa rajjaṃ niyyādesi.</p>
<h3>3 abhimārapesana</h3>

<p>
<span class="parno">47</span>
<a class="ms" id="p_4v_1538"></a>
<a class="msdiv" id="msdiv340"></a>
atha kho devadatto yena ajātasattu kumāro tenupasankami, upasankamitvā
ajātasattuṃ kumāraṃ etadavoca—  "purise, mahārāja, āṇāpehi, ye samaṇaṃ gotamaṃ
jīvitā voropessantī"ti. atha kho ajātasattu kumāro manusse āṇāpesi—  "yathā,
bhaṇe, ayyo devadatto āha tathā kareyyāthā"ti. atha kho devadatto ekaṃ purisaṃ
āṇāpesi—  "gacchāvuso, amukasmiṃ okāse samaṇo gotamo viharati. taṃ jīvitā
voropetvā iminā maggena āgacchā"ti. tasmiṃ magge dve purise ṭhapesi—  "yo iminā
maggena eko puriso āgacchati, taṃ jīvitā voropetvā iminā maggena
āgacchathā"ti. tasmiṃ magge cattāro purise ṭhapesi—  "ye iminā maggena dve
purisā āgacchanti, te jīvitā voropetvā iminā maggena āgacchathā"ti. tasmiṃ
magge aṭṭha purise ṭhapesi—  "ye iminā maggena cattāro purisā āgacchanti, te
jīvitā voropetvā iminā maggena āgacchathā"ti. tasmiṃ magge soḷasa purise
ṭhapesi—  "ye iminā maggena aṭṭha purisā āgacchanti, te jīvitā voropetvā
āgacchathā"ti.</p>

<p>
<span class="parno">48</span>
<a class="ms" id="p_4v_1539"></a>
atha kho so eko puriso asicammaṃ gahetvā dhanukalāpaṃ sannayhitvā yena bhagavā
tenupasankami, upasankamitvā bhagavato avidūre bhīto ubbiggo ussankī utrasto
patthaddhena kāyena aṭṭhāsi. addasā kho bhagavā taṃ purisaṃ bhītaṃ ubbiggaṃ
ussankiṃ utrastaṃ patthaddhena kāyena ṭhitaṃ. disvāna taṃ purisaṃ etadavoca—
"ehāvuso, mā bhāyī"ti. atha kho so puriso asicammaṃ ekamantaṃ karitvā
dhanukalāpaṃ nikkhipitvā yena bhagavā tenupasankami, upasankamitvā bhagavato
pādesu sirasā nipatitvā bhagavantaṃ etadavoca—  "accayo maṃ, bhante, accagamā
yathābālaṃ yathāmūḷhaṃ yathāakusalaṃ, yohaṃ duṭṭhacitto vadhakacitto
idhūpasankanto. tassa me, bhante, bhagavā accayaṃ accayato paṭiggaṇhātu āyatiṃ
saṃvarāyā"ti. "taggha tvaṃ, āvuso, accayo accagamā yathābālaṃ yathāmūḷhaṃ
yathāakusalaṃ, yaṃ tvaṃ duṭṭhacitto vadhakacitto idhūpasankanto. yato ca kho
tvaṃ, āvuso, accayaṃ accayato disvā yathādhammaṃ paṭikarosi, taṃ te mayaṃ
paṭiggaṇhāma. vuḍḍhi hesā, āvuso, ariyassa vinaye—  yo accayaṃ accayato disvā
yathādhammaṃ paṭikaroti, āyatiṃ saṃvaraṃ āpajjatī"ti.</p>

<p>
<span class="parno">49</span>
<a class="ms" id="p_4v_1540"></a>
atha kho bhagavā tassa purisassa anupubbiṃ kathaṃ kathesi, seyyathidaṃ—
dānakathaṃ sīlakathaṃ saggakathaṃ, kāmānaṃ ādīnavaṃ okāraṃ saṃkilesaṃ,
nekkhamme ānisaṃsaṃ pakāsesi. yadā taṃ bhagavā aññāsi kallacittaṃ, muducittaṃ,
vinīvaraṇacittaṃ, udaggacittaṃ, pasannacittaṃ, atha yā buddhānaṃ sāmukkaṃsikā
dhammadesanā taṃ pakāsesi—  dukkhaṃ, samudayaṃ, nirodhaṃ, maggaṃ. seyyathāpi
nāma suddhaṃ vatthaṃ apagatakāḷakaṃ sammadeva rajanaṃ paṭiggaheyya; evameva
tassa purisassa tasmiṃyeva āsane virajaṃ vītamalaṃ dhammacakkhuṃ udapādi—  "yaṃ
kiñci samudayadhammaṃ sabbaṃ taṃ nirodhadhamman"ti. atha kho so puriso
diṭṭhadhammo pattadhammo viditadhammo pariyogāḷhadhammo tiṇṇavicikiccho
vigatakathaṃkatho vesārajjappatto aparappaccayo satthusāsane bhagavantaṃ
etadavoca—  "abhikkantaṃ, bhante, abhikkantaṃ, bhante. seyyathāpi, bhante,
nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ
ācikkheyya, andhakāre vā telapajjotaṃ dhāreyya—  ‘cakkhumanto rūpāni
dakkhantī’ti—  evamevaṃ bhagavatā anekapariyāyena dhammo pakāsito. esāhaṃ,
bhante, bhagavantaṃ saraṇaṃ gacchāmi, dhammañca, bhikkhusaṇghañca. upāsakaṃ maṃ
bhagavā dhāretu ajjatagge pāṇupetaṃ saraṇaṃ gatan"ti. atha kho bhagavā taṃ
purisaṃ etadavoca—  "mā kho tvaṃ, āvuso, iminā maggena gaccha, iminā maggena
gacchāhī"ti aññena maggena uyyojesi.</p>

<p>
<span class="parno">50</span>
<a class="ms" id="p_4v_1541"></a>
atha kho te dve purisā—  "kiṃ nu kho so eko puriso cirena āgacchatī"ti—
paṭipathaṃ gacchantā addasāsuṃ bhagavantaṃ aññatarasmiṃ rukkhamūle nisinnaṃ.
disvāna yena bhagavā tenupasankamiṃsu, upasankamitvā bhagavantaṃ abhivādetvā
ekamantaṃ nisīdiṃsu. tesaṃ bhagavā anupubbiṃ kathaṃ kathesi … pe …   aparappaccayā
satthusāsane bhagavantaṃ etadavocuṃ—  "abhikkantaṃ, bhante … pe …   upāsake no
bhagavā dhāretu ajjatagge pāṇupetaṃ saraṇaṃ gate"ti. atha kho bhagavā te purise
etadavoca—  "mā kho tumhe, āvuso, iminā maggena gacchittha, iminā maggena
gacchathā"ti aññena maggena uyyojesi.</p>

<p>
<span class="parno">51</span>
<a class="ms" id="p_4v_1542"></a>
atha kho te cattāro purisā … pe …   atha kho te aṭṭha purisā … pe …   atha kho te
soḷasa purisā—  kiṃ nu kho te aṭṭha purisā cirena āgacchantīti—  paṭipathaṃ
gacchantā addasāsuṃ bhagavantaṃ aññatarasmiṃ rukkhamūle nisinnaṃ. disvāna yena
bhagavā tenupasankamiṃsu, upasankamitvā bhagavantaṃ abhivādetvā ekamantaṃ
nisīdiṃsu. tesaṃ bhagavā anupubbiṃ kathaṃ kathesi, seyyathidaṃ—  dānakathaṃ … pe …
aparappaccayā satthusāsane bhagavantaṃ etadavocuṃ—  "abhikkantaṃ, bhante … pe …
upāsake no bhagavā dhāretu ajjatagge pāṇupetaṃ saraṇaṃ gate"ti. atha kho
bhagavā te purise etadavoca—  "mā kho tumhe, āvuso, iminā maggena gacchittha,
iminā maggena gacchathā"ti aññena maggena uyyojesi.</p>

<p>
<span class="parno">52</span>
<a class="ms" id="p_4v_1543"></a>
atha kho so eko puriso yena devadatto tenupasankami, upasankamitvā devadattaṃ
etadavoca—  "nāhaṃ, bhante, sakkomi taṃ bhagavantaṃ jīvitā voropetuṃ;
mahiddhiko so bhagavā mahānubhāvo"ti. "alaṃ, āvuso; mā tvaṃ samaṇaṃ gotamaṃ
jīvitā voropesi. ahameva samaṇaṃ gotamaṃ jīvitā voropessāmī"ti.</p>
<h3>4 lohituppādakakamma</h3>

<p>
<span class="parno">53</span>
<a class="ms" id="p_4v_1544"></a>
<a class="msdiv" id="msdiv341"></a>
tena kho pana samayena bhagavā gijjhakūṭassa pabbatassa chāyāyaṃ cankamati.
atha kho devadatto gijjhakūṭaṃ pabbataṃ āruhitvā mahatiṃ silaṃ pavijjhi—  imāya
samaṇaṃ gotamaṃ jīvitā voropessāmīti. dve pabbatakūṭā samāgantvā taṃ silaṃ
sampaṭicchiṃsu. tato papatikā uppatitvā bhagavato pāde ruhiraṃ uppādesi. atha
kho bhagavā uddhaṃ ulloketvā devadattaṃ etadavoca—  "bahuṃ tayā, moghapurisa,
apuññaṃ pasutaṃ, yaṃ tvaṃ duṭṭhacitto vadhakacitto tathāgatassa ruhiraṃ
uppādesī"ti. atha kho bhagavā bhikkhū āmantesi—  "idaṃ, bhikkhave, devadattena
paṭhamaṃ ānantariyaṃ kammaṃ upacitaṃ, yaṃ duṭṭhacittena vadhakacittena
tathāgatassa ruhiraṃ uppāditan"ti.</p>

<p>
<span class="parno">54</span>
<a class="ms" id="p_4v_1545"></a>
assosuṃ kho bhikkhū—  "devadattena kira bhagavato vadho payutto"ti. te ca
bhikkhū bhagavato vihārassa parito parito cankamanti uccāsaddā mahāsaddā
sajjhāyaṃ karontā, bhagavato rakkhāvaraṇaguttiyā. assosi kho bhagavā uccāsaddaṃ
mahāsaddaṃ sajjhāyasaddaṃ. sutvāna āyasmantaṃ ānandaṃ āmantesi—  "kiṃ nu kho
so, ānanda, uccāsaddo mahāsaddo sajjhāyasaddo"ti? "assosuṃ kho, bhante,
bhikkhū—  ‘devadattena kira bhagavato vadho payutto’ti. te ca, bhante, bhikkhū
bhagavato vihārassa parito parito cankamanti uccāsaddā mahāsaddā sajjhāyaṃ
karontā, bhagavato rakkhāvaraṇaguttiyā. so eso, bhagavā, uccāsaddo mahāsaddo
sajjhāyasaddo"ti. "tena hānanda, mama vacanena te bhikkhū āmantehi—  satthā
āyasmante āmantetī"ti. "evaṃ, bhante"ti kho āyasmā ānando bhagavato paṭissutvā
yena te bhikkhū tenupasankami, upasankamitvā te bhikkhū etadavoca—  "satthā
āyasmante āmantetī"ti. "evamāvuso"ti kho te bhikkhū āyasmato ānandassa
paṭissutvā yena bhagavā tenupasankamiṃsu, upasankamitvā bhagavantaṃ abhivādetvā
ekamantaṃ nisīdiṃsu. ekamantaṃ nisinne kho te bhikkhū bhagavā etadavoca—</p>
<hr>

<p>
<span class="parno">55</span>
<a class="ms" id="p_4v_1546"></a>
"aṭṭhānametaṃ, bhikkhave, anavakāso, yaṃ parūpakkamena tathāgataṃ jīvitā
voropeyya. anupakkamena, bhikkhave, tathāgatā parinibbāyanti.</p>
<hr>

<p>
<span class="parno">56</span>
<a class="ms" id="p_4v_1547"></a>
"parisuddhasīlomhī"ti paṭijānāti "parisuddhaṃ me sīlaṃ pariyodātaṃ
asaṃkiliṭṭhan"ti ca. mayañceva kho pana gihīnaṃ āroceyyāma, nāssassa manāpaṃ.
yaṃ kho panassa amanāpaṃ, kathaṃ naṃ mayaṃ tena samudācareyyāma? sammannati kho
pana cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo
karissati, tumova tena paññāyissatī’ti. evarūpaṃ kho, bhikkhave, satthāraṃ
sāvakā sīlato rakkhanti; evarūpo ca pana satthā sāvakehi sīlato rakkhaṃ
paccāsīsati.
pañcime, bhikkhave, satthāro santo saṃvijjamānā lokasmiṃ. katame pañca? idha,
bhikkhave, ekacco satthā aparisuddhasīlo samāno ‘parisuddhasīlomhī’ti
paṭijānāti ‘parisuddhaṃ me sīlaṃ pariyodātaṃ asaṃkiliṭṭhan’ti ca. tamenaṃ
sāvakā evaṃ jānanti—  ‘ayaṃ kho bhavaṃ satthā aparisuddhasīlo samāno</p>

<p>
<span class="parno">57</span>
<a class="ms" id="p_4v_1548"></a>
"parisuddhañāṇadassanomhī"ti paṭijānāti "parisuddhaṃ me ñāṇadassanaṃ
pariyodātaṃ asaṃkiliṭṭhan"ti ca. mayañceva kho pana gihīnaṃ āroceyyāma,
nāssassa manāpaṃ. yaṃ kho panassa amanāpaṃ, kathaṃ na mayaṃ tena
samudācareyyāma? sammannati kho pana
cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārena—  yaṃ tumo karissati,
tumova tena paññāyissatī’ti. evarūpaṃ kho, bhikkhave, satthāraṃ sāvakā
ñāṇadassanato rakkhanti; evarūpo ca pana satthā sāvakehi ñāṇadassanato rakkhaṃ
paccāsīsati. ime kho, bhikkhave, pañca satthāro santo saṃvijjamānā lokasmiṃ.
puna caparaṃ, bhikkhave, idhekacco satthā aparisuddhājīvo samāno … pe …
aparisuddhadhammadesano samāno … pe …   aparisuddhaveyyākaraṇo samāno … pe …
aparisuddhañāṇadassano samāno ‘parisuddhañāṇadassanomhī’ti paṭijānāti
‘parisuddhaṃ me ñāṇadassanaṃ pariyodātaṃ asaṃkiliṭṭhan’ti ca. tamenaṃ sāvakā
evaṃ jānanti—  ‘ayaṃ kho bhavaṃ satthā aparisuddhañāṇadassano samāno</p>

<p>
<span class="parno">58</span>
<a class="ms" id="p_4v_1549"></a>
ahaṃ kho pana, bhikkhave, parisuddhasīlo samāno ‘parisuddhasīlomhī’ti
paṭijānāmi ‘parisuddhaṃ me sīlaṃ pariyodātaṃ asaṃkiliṭṭhan’ti ca. na ca maṃ
sāvakā sīlato rakkhanti; na cāhaṃ sāvakehi sīlato rakkhaṃ paccāsīsāmi. ahaṃ kho
pana, bhikkhave, parisuddhājīvo samāno … pe …   parisuddhadhammadesano samāno … pe …
parisuddhaveyyākaraṇo samāno … pe …   parisuddhañāṇadassano samāno
"parisuddhañāṇadassanomhī"ti paṭijānāmi "parisuddhaṃ me ñāṇadassanaṃ
pariyodātaṃ asaṃkiliṭṭhan"ti ca, na ca maṃ sāvakā ñāṇadassanato rakkhanti, na
cāhaṃ sāvakehi ñāṇadassanato rakkhaṃ paccāsīsāmi. "aṭṭhānametaṃ, bhikkhave,
anavakāso, yaṃ parūpakkamena tathāgataṃ jīvitā voropeyya. anupakkamena,
bhikkhave, tathāgatā parinibbāyanti. gacchatha tumhe, bhikkhave, yathāvihāraṃ.
arakkhiyā, bhikkhave, tathāgatā"ti.</p>
<h3>5 nāḷāgiripesana</h3>

<p>
<span class="parno">59</span>
<a class="ms" id="p_4v_1550"></a>
<a class="msdiv" id="msdiv342"></a>
tena kho pana samayena rājagahe nāḷāgiri nāma hatthī caṇḍo hoti,
manussaghātako. atha kho devadatto rājagahaṃ pavisitvā hatthisālaṃ gantvā
hatthibhaṇḍe etadavoca—  "mayaṃ kho, bhaṇe, rājañātakā nāma paṭibalā
nīcaṭṭhāniyaṃ uccaṭṭhāne ṭhapetuṃ, bhattampi vetanampi vaḍḍhāpetuṃ. tena hi,
bhaṇe, yadā samaṇo gotamo imaṃ racchaṃ paṭipanno hoti, tadā imaṃ nāḷāgiriṃ
hatthiṃ muñcetvā imaṃ racchaṃ paṭipādethā"ti. "evaṃ, bhante"ti kho te
hatthibhaṇḍā devadattassa paccassosuṃ. atha kho bhagavā pubbaṇhasamayaṃ
nivāsetvā pattacīvaramādāya sambahulehi bhikkhūhi saddhiṃ rājagahaṃ piṇḍāya
pāvisi. atha kho bhagavā taṃ racchaṃ paṭipajji. addasāsuṃ kho te hatthibhaṇḍā
bhagavantaṃ taṃ racchaṃ paṭipannaṃ. disvāna nāḷāgiriṃ hatthiṃ muñcitvā taṃ
racchaṃ paṭipādesuṃ. addasā kho nāḷāgiri hatthī bhagavantaṃ dūratova
āgacchantaṃ. disvāna soṇḍaṃ ussāpetvā pahaṭṭhakaṇṇavālo yena bhagavā tena
abhidhāvi. addasāsuṃ kho te bhikkhū nāḷāgiriṃ hatthiṃ dūratova āgacchantaṃ.
disvāna bhagavantaṃ etadavocuṃ—  "ayaṃ, bhante, nāḷāgiri hatthī caṇḍo
manussaghātako imaṃ racchaṃ paṭipanno. paṭikkamatu, bhante, bhagavā;
paṭikkamatu sugato"ti. "āgacchatha, bhikkhave, mā bhāyittha. aṭṭhānametaṃ,
bhikkhave, anavakāso, yaṃ parūpakkamena tathāgataṃ jīvitā voropeyya.
anupakkamena, bhikkhave, tathāgatā parinibbāyantī"ti.</p>

<p>
<span class="parno">60</span>
<a class="ms" id="p_4v_1551"></a>
dutiyampi kho te bhikkhū … pe …   tatiyampi kho te bhikkhū bhagavantaṃ etadavocuṃ—
"ayaṃ, bhante, nāḷāgiri hatthī caṇḍo manussaghātako imaṃ racchaṃ paṭipanno.
paṭikkamatu, bhante, bhagavā; paṭikkamatu sugato"ti. "āgacchatha, bhikkhave, mā
bhāyittha. aṭṭhānametaṃ, bhikkhave, anavakāso, yaṃ parūpakkamena tathāgataṃ
jīvitā voropeyya. anupakkamena, bhikkhave, tathāgatā parinibbāyantī"ti.</p>

<p>
<span class="parno">61</span>
<a class="ms" id="p_4v_1552"></a>
tena kho pana samayena manussā pāsādesupi hammiyesupi chadanesupi āruḷhā
acchanti. tattha ye te manussā assaddhā appasannā dubbuddhino, te evamāhaṃsu—
"abhirūpo vata, bho, mahāsamaṇo nāgena viheṭhīyissatī"ti. ye pana te manussā
saddhā pasannā paṇḍitā byattā buddhimanto, te evamāhaṃsu—  "nacirassaṃ vata,
bho, nāgo nāgena sangāmessatī"ti. atha kho bhagavā nāḷāgiriṃ hatthiṃ mettena
cittena phari. atha kho nāḷāgiri hatthī bhagavato mettena cittena phuṭṭho
soṇḍaṃ oropetvā yena bhagavā tenupasankami, upasankamitvā bhagavato purato
aṭṭhāsi. atha kho bhagavā dakkhiṇena hatthena nāḷāgirissa hatthissa kumbhaṃ
parāmasanto nāḷāgiriṃ hatthiṃ imāhi gāthāhi ajjhabhāsi—</p>
<hr>
<blockquote>

<p>
<span class="parno">62</span>
<a class="ms" id="p_4v_1553"></a>
"mā kuñjara nāgamāsado,<br>
dukkhañhi kuñjara nāgamāsado;<br>
na hi nāgahatassa kuñjara,<br>
sugati hoti ito paraṃ yato.</p>

<p>
<span class="parno">63</span>
<a class="ms" id="p_4v_1554"></a>
mā ca mado mā ca pamādo,<br>
na hi pamattā sugatiṃ vajanti te;<br>
tvaññeva tathā karissasi,<br>
yena tvaṃ sugatiṃ gamissasī"ti.</p>
</blockquote>

<p>
<span class="parno">64</span>
<a class="ms" id="p_4v_1555"></a>
atha kho nāḷāgiri hatthī soṇḍāya bhagavato pādapaṃsūni gahetvā uparimuddhani
ākiritvā paṭikuṭiyova osakki, yāva bhagavantaṃ addakkhi. atha kho nāḷāgiri
hatthī hatthisālaṃ gantvā sake ṭhāne aṭṭhāsi. tathā danto ca pana nāḷāgiri
hatthī ahosi. tena kho pana samayena manussā imaṃ gāthaṃ gāyanti—</p>
<blockquote>

<p>
<span class="parno">65</span>
<a class="ms" id="p_4v_1556"></a>
"daṇḍeneke damayanti,<br>
ankusehi kasāhi ca;<br>
adaṇḍena asatthena,<br>
nāgo danto mahesinā"ti.<br></p>
</blockquote>

<p>
<span class="parno">66</span>
<a class="ms" id="p_4v_1557"></a>
manussā ujjhāyanti khiyyanti vipācenti—  "yāva pāpo ayaṃ devadatto, alakkhiko,
yatra hi nāma samaṇassa gotamassa evaṃmahiddhikassa evaṃmahānubhāvassa vadhāya
parakkamissatī"ti. devadattassa lābhasakkāro parihāyi. bhagavato ca
lābhasakkāro abhivaḍḍhi.</p>
<h3>6 pañcavatthuyācanakathā</h3>

<p>
<span class="parno">67</span>
<a class="ms" id="p_4v_1558"></a>
<a class="msdiv" id="msdiv343"></a>
tena kho pana samayena devadatto parihīnalābhasakkāro sapariso kulesu
viññāpetvā viññāpetvā bhuñjati. manussā ujjhāyanti khiyyanti vipācenti—
"kathañhi nāma samaṇā sakyaputtiyā kulesu viññāpetvā viññāpetvā bhuñjissanti.
kassa sampannaṃ na manāpaṃ, kassa sāduṃ na ruccatī"ti. assosuṃ kho bhikkhū
tesaṃ manussānaṃ ujjhāyantānaṃ khiyyantānaṃ vipācentānaṃ. ye te bhikkhū
appicchā … pe …   te ujjhāyanti khiyyanti vipācenti—  "kathañhi nāma devadatto
sapariso kulesu viññāpetvā viññāpetvā bhuñjissatī"ti. bhagavato etamatthaṃ
ārocesuṃ … pe …   "saccaṃ kira tvaṃ, devadatta, sapariso kulesu viññāpetvā
viññāpetvā bhuñjasī"ti? "saccaṃ, bhagavā"ti … pe …   vigarahitvā … pe …   dhammiṃ
kathaṃ katvā bhikkhū āmantesi—  "tena hi, bhikkhave, bhikkhūnaṃ kulesu
tikabhojanaṃ paññapessāmi tayo atthavase paṭicca—  dummankūnaṃ puggalānaṃ
niggahāya; pesalānaṃ bhikkhūnaṃ phāsuvihārāya, ‘mā pāpicchā pakkhaṃ nissāya
saṇghaṃ bhindeyyun’ti; kulānuddayāya ca. gaṇabhojane yathādhammo kāretabbo"ti.</p>

<p>
<span class="parno">68</span>
<a class="ms" id="p_4v_1559"></a>
atha kho devadatto yena kokāliko kaṭamodakatissako khaṇḍadeviyā putto
samuddadatto tenupasankami, upasankamitvā kokālikaṃ kaṭamodakatissakaṃ
khaṇḍadeviyā puttaṃ samuddadattaṃ etadavoca—  "etha, mayaṃ, āvuso, samaṇassa
gotamassa saṇghabhedaṃ karissāma cakkabhedan"ti. evaṃ vutte, kokāliko
devadattaṃ etadavoca—  "samaṇo kho, āvuso, gotamo mahiddhiko mahānubhāvo.
kathaṃ mayaṃ samaṇassa gotamassa saṇghabhedaṃ karissāma cakkabhedan"ti? "etha,
mayaṃ, āvuso, samaṇaṃ gotamaṃ upasankamitvā pañca vatthūni yācissāma—
‘bhagavā, bhante, anekapariyāyena appicchassa santuṭṭhassa sallekhassa dhutassa
pāsādikassa apacayassa vīriyārambhassa vaṇṇavādī. imāni, bhante, pañca
vatthūni anekapariyāyena appicchatāya santuṭṭhiyā sallekhāya dhutatāya
pāsādikatāya apacayāya vīriyārambhāya saṃvattanti. sādhu, bhante, bhikkhū
yāvajīvaṃ āraññikā assu; yo gāmantaṃ osareyya, vajjaṃ naṃ phuseyya. yāvajīvaṃ
piṇḍapātikā assu; yo nimantanaṃ sādiyeyya, vajjaṃ naṃ phuseyya. yāvajīvaṃ
paṃsukūlikā assu; yo gahapaticīvaraṃ sādiyeyya, vajjaṃ naṃ phuseyya. yāvajīvaṃ
rukkhamūlikā assu; yo channaṃ upagaccheyya, vajjaṃ naṃ phuseyya. yāvajīvaṃ
macchamaṃsaṃ na khādeyyuṃ; yo macchamaṃsaṃ khādeyya, vajjaṃ naṃ phuseyyā’ti.
imāni pañca vatthūni samaṇo gotamo nānujānissati. te mayaṃ imehi pañcahi
vatthūhi janaṃ saññāpessāmā"ti. "sakkā kho, āvuso, imehi pañcahi vatthūhi
samaṇassa gotamassa saṇghabhedo kātuṃ cakkabhedo. lūkhappasannā hi, āvuso,
manussā"ti.</p>
<hr>

<p>
<span class="parno">69</span>
<a class="ms" id="p_4v_1560"></a>
atha kho devadatto sapariso yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho devadatto
bhagavantaṃ etadavoca—  "bhagavā, bhante, anekapariyāyena appicchassa
santuṭṭhassa sallekhassa dhutassa pāsādikassa apacayassa vīriyārambhassa
vaṇṇavādī. imāni, bhante, pañca vatthūni anekapariyāyena appicchatāya
santuṭṭhiyā sallekhāya dhutatāya pāsādikatāya apacayāya vīriyārambhāya
saṃvattanti. sādhu, bhante, bhikkhū yāvajīvaṃ āraññikā assu; yo gāmantaṃ
osareyya, vajjaṃ naṃ phuseyya. yāvajīvaṃ piṇḍapātikā assu; yo nimantanaṃ
sādiyeyya, vajjaṃ naṃ phuseyya. yāvajīvaṃ paṃsukūlikā assu; yo gahapaticīvaraṃ
sādiyeyya, vajjaṃ naṃ phuseyya. yāvajīvaṃ rukkhamūlikā assu; yo channaṃ
upagaccheyya, vajjaṃ naṃ phuseyya. yāvajīvaṃ macchamaṃsaṃ na khādeyyuṃ; yo
macchamaṃsaṃ khādeyya, vajjaṃ naṃ phuseyyā"ti. "alaṃ, devadatta. yo icchati,
āraññiko hotu; yo icchati, gāmante viharatu. yo icchati, piṇḍapātiko hotu; yo
icchati, nimantanaṃ sādiyatu. yo icchati, paṃsukūliko hotu; yo icchati,
gahapaticīvaraṃ sādiyatu. aṭṭhamāse kho mayā, devadatta, rukkhamūlasenāsanaṃ
anuññātaṃ; tikoṭiparisuddhaṃ macchamaṃsaṃ—  adiṭṭhaṃ, assutaṃ,
aparisankitan"ti. atha kho devadatto—  "na bhagavā imāni pañca vatthūni
anujānātī"ti—  haṭṭho udaggo sapariso uṭṭhāyāsanā bhagavantaṃ abhivādetvā
padakkhiṇaṃ katvā pakkāmi.</p>

<p>
<span class="parno">70</span>
<a class="ms" id="p_4v_1561"></a>
atha kho devadatto sapariso rājagahaṃ pavisitvā pañcahi vatthūhi janaṃ
saññāpesi—  "mayaṃ, āvuso, samaṇaṃ gotamaṃ upasankamitvā pañca vatthūni
yācimhā—  ‘bhagavā, bhante, anekapariyāyena appicchassa … pe …   vīriyārambhassa
vaṇṇavādī. imāni, bhante, pañca vatthūni anekapariyāyena appicchatāya … pe …
vīriyārambhāya saṃvattanti. sādhu, bhante, bhikkhū yāvajīvaṃ āraññikā assu; yo
gāmantaṃ osareyya, vajjaṃ naṃ phuseyya … pe …   yāvajīvaṃ macchamaṃsaṃ na
khādeyyuṃ; yo macchamaṃsaṃ khādeyya, vajjaṃ naṃ phuseyyā’ti. imāni pañca
vatthūni samaṇo gotamo nānujānāti. te mayaṃ imehi pañcahi vatthūhi samādāya
vattāmā"ti.</p>

<p>
<span class="parno">71</span>
<a class="ms" id="p_4v_1562"></a>
tattha ye te manussā assaddhā appasannā dubbuddhino, te evamāhaṃsu—  "ime kho
samaṇā sakyaputtiyā dhutā sallekhavuttino. samaṇo pana gotamo bāhulliko
bāhullāya cetetī"ti. ye pana te manussā saddhā pasannā paṇḍitā byattā
buddhimanto, te ujjhāyanti khiyyanti vipācenti—  "kathañhi nāma devadatto
bhagavato saṇghabhedāya parakkamissati cakkabhedāyā"ti.</p>
<hr>

<p>
<span class="parno">72</span>
<a class="ms" id="p_4v_1563"></a>
assosuṃ kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ.
ye te bhikkhū appicchā … pe …   te ujjhāyanti khiyyanti vipācenti—  "kathañhi nāma
devadatto saṇghabhedāya parakkamissati cakkabhedāyā"ti.</p>

<p>
<span class="parno">73</span>
<a class="ms" id="p_4v_1564"></a>
atha kho te bhikkhū bhagavato etamatthaṃ ārocesuṃ … pe …   "saccaṃ kira tvaṃ,
devadatta, saṇghabhedāya parakkamasi cakkabhedāyā"ti? "saccaṃ, bhagavā"ti.
"alaṃ, devadatta. mā te rucci saṇghabhedo. garuko kho, devadatta, saṇghabhedo.
yo kho, devadatta, samaggaṃ saṇghaṃ bhindati, kappaṭṭhikaṃ kibbisaṃ pasavati,
kappaṃ nirayamhi paccati. yo ca kho, devadatta, bhinnaṃ saṇghaṃ samaggaṃ
karoti, brahmaṃ puññaṃ pasavati, kappaṃ saggamhi modati. alaṃ, devadatta. mā te
rucci saṇghabhedo. garuko kho, devadatta, saṇghabhedo"ti.</p>

<p>
<span class="parno">74</span>
<a class="ms" id="p_4v_1565"></a>
atha kho āyasmā ānando pubbaṇhasamayaṃ nivāsetvā pattacīvaramādāya rājagahaṃ
piṇḍāya pāvisi. addasā kho devadatto āyasmantaṃ ānandaṃ rājagahe piṇḍāya
carantaṃ. disvāna yenāyasmā ānando tenupasankami, upasankamitvā āyasmantaṃ
ānandaṃ etadavoca—  "ajjataggedānāhaṃ, āvuso ānanda, aññatreva bhagavatā,
aññatreva bhikkhusaṇghā, uposathaṃ karissāmi saṇghakammaṃ karissāmī"ti.</p>

<p>
<span class="parno">75</span>
<a class="ms" id="p_4v_1566"></a>
atha kho āyasmā ānando rājagahe piṇḍāya caritvā pacchābhattaṃ
piṇḍapātapaṭikkanto yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā ānando bhagavantaṃ
etadavoca—  "idhāhaṃ, bhante, pubbaṇhasamayaṃ nivāsetvā pattacīvaramādāya
rājagahaṃ piṇḍāya pāvisiṃ. addasā kho maṃ, bhante, devadatto rājagahe piṇḍāya
carantaṃ. disvāna yenāhaṃ tenupasankami, upasankamitvā maṃ etadavoca—
‘ajjataggedānāhaṃ, āvuso ānanda, aññatreva bhagavatā, aññatreva bhikkhusaṇghā,
uposathaṃ karissāmi saṇghakammaṃ karissāmī’ti. ajjatagge, bhante, devadatto
saṇghaṃ bhindissatī"ti. atha kho bhagavā etamatthaṃ viditvā tāyaṃ velāyaṃ imaṃ
udānaṃ udānesi—</p>
<blockquote>

<p>
<span class="parno">76</span>
<a class="ms" id="p_4v_1567"></a>
"sukaraṃ sādhunā sādhuṃ,<br>
sādhuṃ pāpena dukkaraṃ;<br>
pāpaṃ pāpena sukaraṃ,<br>
pāpamariyehi dukkaran"ti.<br></p>
</blockquote>
<hr>
<p class="endsutta">
<span class="parno">77</span>
<a class="ms" id="p_4v_1568"></a>
dutiyabhāṇavāro niṭṭhito.</p>
<h2> tatiyabhāṇavāra</h2>
<h3>1 saṇghabhedakathā</h3>

<p>
<span class="parno">78</span>
<a class="ms" id="p_4v_1569"></a>
<a class="msdiv" id="msdiv344"></a>
atha kho devadatto tadahuposathe uṭṭhāyāsanā salākaṃ gāhesi—  "mayaṃ, āvuso,
samaṇaṃ gotamaṃ upasankamitvā pañca vatthūni yācimhā—  ‘bhagavā, bhante,
anekapariyāyena appicchassa … pe …   vīriyārambhassa vaṇṇavādī. imāni, bhante,
pañca vatthūni anekapariyāyena appicchatāya … pe …   vīriyārambhāya saṃvattanti.
sādhu, bhante, bhikkhū yāvajīvaṃ āraññikā assu; yo gāmantaṃ osareyya, vajjaṃ
naṃ phuseyya … pe …   yāvajīvaṃ macchamaṃsaṃ na khādeyyuṃ; yo macchamaṃsaṃ
khādeyya, vajjaṃ naṃ phuseyyā’ti. imāni pañca vatthūni samaṇo gotamo
nānujānāti. te mayaṃ imehi pañcahi vatthūhi samādāya vattāma. yassāyasmato
imāni pañca vatthūni khamanti, so salākaṃ gaṇhātū"ti.</p>
<hr>

<p>
<span class="parno">79</span>
<a class="ms" id="p_4v_1570"></a>
tena kho pana samayena vesālikā vajjiputtakā pañcamattāni bhikkhusatāni navakā
ceva honti appakataññuno ca. te—  "ayaṃ dhammo, ayaṃ vinayo, idaṃ
satthusāsanan"ti salākaṃ gaṇhiṃsu. atha kho devadatto saṇghaṃ bhinditvā
pañcamattāni bhikkhusatāni ādāya yena gayāsīsaṃ tena pakkāmi. atha kho
sāriputtamoggallānā yena bhagavā tenupasankamiṃsu, upasankamitvā bhagavantaṃ
abhivādetvā ekamantaṃ nisīdiṃsu. ekamantaṃ nisinno kho āyasmā sāriputto
bhagavantaṃ etadavoca—  "devadatto, bhante, saṇghaṃ bhinditvā pañcamattāni
bhikkhusatāni ādāya yena gayāsīsaṃ tena pakkanto"ti. "na hi nāma tumhākaṃ,
sāriputtā, tesu navakesu bhikkhūsu kāruññampi bhavissati? gacchatha tumhe,
sāriputtā, purā te bhikkhū anayabyasanaṃ āpajjantī"ti. "evaṃ, bhante"ti kho
sāriputtamoggallānā bhagavato paṭissutvā uṭṭhāyāsanā bhagavantaṃ abhivādetvā
padakkhiṇaṃ katvā yena gayāsīsaṃ tenupasankamiṃsu.</p>

<p>
<span class="parno">80</span>
<a class="ms" id="p_4v_1571"></a>
tena kho pana samayena aññataro bhikkhu bhagavato avidūre rodamāno ṭhito hoti.
atha kho bhagavā taṃ bhikkhuṃ etadavoca—  "kissa tvaṃ, bhikkhu, rodasī"ti?
"yepi te, bhante, bhagavato aggasāvakā sāriputtamoggallānā tepi devadattassa
santike gacchanti devadattassa dhammaṃ rocentā"ti. "aṭṭhānametaṃ, bhikkhu,
anavakāso, yaṃ sāriputtamoggallānā devadattassa dhammaṃ roceyyuṃ, api ca te
gatā bhikkhūnaṃ saññattiyā"ti.</p>

<p>
<span class="parno">81</span>
<a class="ms" id="p_4v_1572"></a>
<a class="msdiv" id="msdiv345"></a>
tena kho pana samayena devadatto mahatiyā parisāya parivuto dhammaṃ desento
nisinno hoti. addasā kho devadatto sāriputtamoggallāne dūratova āgacchante.
disvāna bhikkhū āmantesi—  "passatha, bhikkhave, yāva svākkhāto mayā dhammo,
yepi te samaṇassa gotamassa aggasāvakā sāriputtamoggallānā tepi mama santike
āgacchanti. mama dhammaṃ rocentā"ti. evaṃ vutte, kokāliko devadattaṃ etadavoca—
"mā, āvuso devadatta, sāriputtamoggallāne vissasi. pāpicchā
sāriputtamoggallānā, pāpikānaṃ icchānaṃ vasaṃ gatā"ti. "alaṃ, āvuso. svāgataṃ
tesaṃ yato me dhammaṃ rocentī"ti.</p>

<p>
<span class="parno">82</span>
<a class="ms" id="p_4v_1573"></a>
atha kho devadatto āyasmantaṃ sāriputtaṃ upaḍḍhāsanena nimantesi—  "ehāvuso
sāriputta, idha nisīdāhī"ti. "alaṃ, āvuso"ti kho āyasmā sāriputto aññataraṃ
āsanaṃ gahetvā ekamantaṃ nisīdi. āyasmāpi kho mahāmoggallāno aññataraṃ āsanaṃ
gahetvā ekamantaṃ nisīdi. atha kho devadatto bahudeva rattiṃ bhikkhū dhammiyā
kathāya sandassetvā samādapetvā samuttejetvā sampahaṃsetvā āyasmantaṃ
sāriputtaṃ ajjhesi—  "vigatathinamiddho kho, āvuso sāriputta, bhikkhusaṇgho.
paṭibhātu taṃ, āvuso sāriputta, bhikkhūnaṃ dhammī kathā, piṭṭhi me āgilāyati,
tamahaṃ āyamissāmī"ti. "evamāvuso"ti kho āyasmā sāriputto devadattassa
paccassosi. atha kho devadatto catugguṇaṃ sanghāṭiṃ paññapetvā dakkhiṇena
passena seyyaṃ kappesi. tassa kilamantassa muṭṭhassatissa asampajānassa
muhuttakeneva niddā okkami.</p>

<p>
<span class="parno">83</span>
<a class="ms" id="p_4v_1574"></a>
atha kho āyasmā sāriputto ādesanāpāṭihāriyānusāsaniyā bhikkhū dhammiyā kathāya
ovadi anusāsi. āyasmā mahāmoggallāno iddhipāṭihāriyānusāsaniyā bhikkhū dhammiyā
kathāya ovadi anusāsi. atha kho tesaṃ bhikkhūnaṃ āyasmatā sāriputtena
ādesanāpāṭihāriyānusāsaniyā āyasmatā ca mahāmoggallānena
iddhipāṭihāriyānusāsaniyā ovadiyamānānaṃ anusāsiyamānānaṃ virajaṃ vītamalaṃ
dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti.</p>

<p>
<span class="parno">84</span>
<a class="ms" id="p_4v_1575"></a>
atha kho āyasmā sāriputto bhikkhū āmantesi—  "gacchāma mayaṃ, āvuso, bhagavato
santike. yo tassa bhagavato dhammaṃ rocesi so āgacchatū"ti. atha kho
sāriputtamoggallānā tāni pañcabhikkhusatāni ādāya yena veḷuvanaṃ
tenupasankamiṃsu. atha kho kokāliko devadattaṃ uṭṭhāpesi—  "uṭṭhehi, āvuso
devadatta, nītā te bhikkhū sāriputtamoggallānehi. nanu tvaṃ, āvuso devadatta,
mayā vutto—  ‘mā, āvuso devadatta, sāriputtamoggallāne vissāsi. pāpicchā
sāriputtamoggallānā, pāpikānaṃ icchānaṃ vasaṃ gatā’"ti? atha kho devadattassa
tattheva uṇhaṃ lohitaṃ mukhato uggañchi.</p>

<p>
<span class="parno">85</span>
<a class="ms" id="p_4v_1576"></a>
atha kho sāriputtamoggallānā yena bhagavā tenupasankamiṃsu, upasankamitvā
bhagavantaṃ abhivādetvā ekamantaṃ nisīdisuṃ. ekamantaṃ nisinno kho āyasmā
sāriputto bhagavantaṃ etadavoca—  "sādhu, bhante, bhedakānuvattakā bhikkhū puna
upasampajjeyyun"ti. "alaṃ, sāriputta. mā te rucci bhedakānuvattakānaṃ
bhikkhūnaṃ puna upasampadā. tena hi tvaṃ, sāriputta, bhedakānuvattake bhikkhū
thullaccayaṃ desāpehi. kathaṃ pana te, sāriputta, devadatto paṭipajjī"ti?
"yatheva, bhante, bhagavā bahudeva rattiṃ bhikkhū dhammiyā kathāya sandassetvā
samādapetvā samuttejetvā sampahaṃsetvā maṃ ajjhesati—  ‘vigatathinamiddho kho,
sāriputta, bhikkhusaṇgho; paṭibhātu taṃ, sāriputta, bhikkhūnaṃ dhammī kathā,
piṭṭhi me āgilāyati, tamahaṃ āyamissāmī’ti. evameva kho, bhante, devadatto
paṭipajjī"ti.</p>

<p>
<span class="parno">86</span>
<a class="ms" id="p_4v_1577"></a>
<a class="msdiv" id="msdiv346"></a>
atha kho bhagavā bhikkhū āmantesi—  "bhūtapubbaṃ, bhikkhave, araññāyatane
mahāsarasī. taṃ nāgā upanissāya vihariṃsu. te taṃ sarasiṃ ogāhetvā, soṇḍāya
bhisamuḷālaṃ abbuhitvā, suvikkhālitaṃ vikkhāletvā, akaddamaṃ sankhāditvā
ajjhoharanti. tesaṃ taṃ vaṇṇāya ceva hoti, balāya ca. na ca tatonidānaṃ maraṇaṃ
vā nigacchanti, maraṇamattaṃ vā dukkhaṃ. tesaṃyeva kho pana, bhikkhave,
mahānāgānaṃ anusikkhamānā taruṇā bhinkacchāpā. te taṃ sarasiṃ ogāhetvā, soṇḍāya
bhisamuḷālaṃ abbuhitvā, na suvikkhālitaṃ vikkhāletvā, sakaddamaṃ sankhāditvā,
ajjhoharanti. tesaṃ taṃ neva vaṇṇāya hoti, na balāya. tatonidānañca maraṇaṃ vā
nigacchanti, maraṇamattaṃ vā dukkhaṃ. evameva kho, bhikkhave, devadatto
mamānukrubbaṃ kapaṇo marissatīti.</p>
<hr>
<blockquote>

<p>
<span class="parno">87</span>
<a class="ms" id="p_4v_1578"></a>
mahāvarāhassa mahiṃ vikrubbato,<br>
bhisaṃ ghasānassa nadīsu jaggato;<br>
bhinkova pankaṃ abhibhakkhayitvā,<br>
mamānukrubbaṃ kapaṇo marissatīti.<br></p>
</blockquote>

<p>
<span class="parno">88</span>
<a class="ms" id="p_4v_1579"></a>
<a class="msdiv" id="msdiv347"></a>
aṭṭhahi, bhikkhave, angehi samannāgato bhikkhu dūteyyaṃ gantumarahati. katamehi
aṭṭhahi? idha, bhikkhave, bhikkhu sotā ca hoti, sāvetā ca, uggahetā ca,
dhāretā ca, viññātā ca, viññāpetā ca, kusalo ca sahitāsahitassa, no ca
kalahakārako—  imehi kho, bhikkhave, aṭṭhahangehi samannāgato bhikkhu dūteyyaṃ
gantumarahati.</p>

<p>
<span class="parno">89</span>
<a class="ms" id="p_4v_1580"></a>
aṭṭhahi, bhikkhave, angehi samannāgato sāriputto dūteyyaṃ gantumarahati.
katamehi aṭṭhahi? idha, bhikkhave, sāriputto sotā ca hoti, sāvetā ca, uggahetā
ca, dhāretā ca, viññātā ca, viññāpetā ca, kusalo ca sahitāsahitassa, no ca
kalahakārako—  imehi kho, bhikkhave, aṭṭhahangehi samannāgato sāriputto
dūteyyaṃ gantumarahatīti.</p>
<blockquote>

<p>
<span class="parno">90</span>
<a class="ms" id="p_4v_1581"></a>
yo ve na byathati patvā,<br>
parisaṃ uggavādiniṃ;<br>
na ca hāpeti vacanaṃ,<br>
na ca chādeti sāsanaṃ.<br></p>

<p>
<span class="parno">91</span>
<a class="ms" id="p_4v_1582"></a>
asandiddho ca akkhāti,<br>
pucchito ca na kuppati;<br>
sa ve tādisako bhikkhu,<br>
dūteyyaṃ gantumarahatīti.<br></p>
</blockquote>

<p>
<span class="parno">92</span>
<a class="ms" id="p_4v_1583"></a>
<a class="msdiv" id="msdiv348"></a>
aṭṭhahi, bhikkhave, asaddhammehi abhibhūto pariyādinnacitto devadatto āpāyiko
nerayiko kappaṭṭho atekiccho. katamehi aṭṭhahi? lābhena, bhikkhave, abhibhūto
pariyādinnacitto devadatto āpāyiko nerayiko kappaṭṭho atekiccho; alābhena,
bhikkhave … pe …   yasena, bhikkhave … pe …   ayasena, bhikkhave … pe …   sakkārena,
bhikkhave … pe …   asakkārena, bhikkhave … pe …   pāpicchatāya, bhikkhave … pe …
pāpamittatāya bhikkhave, abhibhūto pariyādinnacitto devadatto āpāyiko nerayiko
kappaṭṭho atekiccho—  imehi kho, bhikkhave, aṭṭhahi asaddhammehi abhibhūto
pariyādinnacitto devadatto āpāyiko nerayiko kappaṭṭho atekiccho.</p>

<p>
<span class="parno">93</span>
<a class="ms" id="p_4v_1584"></a>
<a class="msdiv" id="msdiv349"></a>
sādhu, bhikkhave, bhikkhu uppannaṃ lābhaṃ abhibhuyya abhibhuyya vihareyya,
uppannaṃ alābhaṃ … pe …   uppannaṃ yasaṃ …   uppannaṃ ayasaṃ …   uppannaṃ sakkāraṃ …
uppannaṃ asakkāraṃ …   uppannaṃ pāpicchataṃ …   uppannaṃ pāpamittataṃ abhibhuyya
abhibhuyya vihareyya. kathañca, bhikkhave, bhikkhu atthavasaṃ paṭicca uppannaṃ
lābhaṃ abhibhuyya abhibhuyya vihareyya, uppannaṃ alābhaṃ … pe …   uppannaṃ yasaṃ …
uppannaṃ ayasaṃ …   uppannaṃ sakkāraṃ …   uppannaṃ asakkāraṃ …   uppannaṃ
pāpicchataṃ …   uppannaṃ pāpamittataṃ abhibhuyya abhibhuyya vihareyya? yaṃ hissa,
bhikkhave, uppannaṃ lābhaṃ anabhibhuyya viharato uppajjeyyuṃ āsavā
vighātapariḷāhā, uppannaṃ lābhaṃ abhibhuyya abhibhuyya viharato evaṃsate āsavā
vighātapariḷāhā na honti. yaṃ hissa, bhikkhave, uppannaṃ alābhaṃ … pe …   uppannaṃ
yasaṃ …   uppannaṃ ayasaṃ …   uppannaṃ sakkāraṃ …   uppannaṃ asakkāraṃ …   uppannaṃ
pāpicchataṃ …   uppannaṃ pāpamittataṃ anabhibhuyya viharato uppajjeyyuṃ āsavā
vighātapariḷāhā, uppannaṃ pāpamittataṃ abhibhuyya abhibhuyya viharato evaṃsate
āsavā vighātapariḷāhā na honti. idaṃ kho, bhikkhave, atthavasaṃ paṭicca
uppannaṃ lābhaṃ abhibhuyya abhibhuyya vihareyya, uppannaṃ alābhaṃ … pe …   uppannaṃ
yasaṃ …   uppannaṃ ayasaṃ …   uppannaṃ sakkāraṃ …   uppannaṃ asakkāraṃ …   uppannaṃ
pāpicchataṃ …   uppannaṃ pāpamittataṃ abhibhuyya abhibhuyya vihareyya. tasmātiha,
bhikkhave, uppannaṃ lābhaṃ abhibhuyya abhibhuyya viharissāma, uppannaṃ
alābhaṃ … pe …   uppannaṃ yasaṃ …   uppannaṃ ayasaṃ …   uppannaṃ sakkāraṃ …   uppannaṃ
asakkāraṃ …   uppannaṃ pāpicchataṃ …   uppannaṃ pāpamittataṃ abhibhuyya abhibhuyya
viharissāmāti; evañhi vo, bhikkhave, sikkhitabbanti.</p>
<hr>

<p>
<span class="parno">94</span>
<a class="ms" id="p_4v_1585"></a>
<a class="msdiv" id="msdiv350"></a>
tīhi, bhikkhave, asaddhammehi abhibhūto pariyādinnacitto devadatto āpāyiko
nerayiko kappaṭṭho atekiccho. katamehi tīhi? pāpicchatā, pāpamittatā,
oramattakena visesādhigamena antarā vosānaṃ āpādi—  imehi kho, bhikkhave, tīhi
asaddhammehi abhibhūto pariyādinnacitto devadatto āpāyiko nerayiko kappaṭṭho
atekicchoti.</p>
<blockquote>

<p>
<span class="parno">95</span>
<a class="ms" id="p_4v_1586"></a>
mā jātu koci lokasmiṃ,<br>
pāpiccho udapajjatha;<br>
tadamināpi jānātha,<br>
pāpicchānaṃ yathāgati.</p>

<p>
<span class="parno">96</span>
<a class="ms" id="p_4v_1587"></a>
paṇḍitoti samaññāto,<br>
bhāvitattoti sammato;<br>
jalaṃva yasasā aṭṭhā,<br>
devadattoti me sutaṃ.</p>

<p>
<span class="parno">97</span>
<a class="ms" id="p_4v_1588"></a>
so pamādaṃ anuciṇṇo,<br>
āsajja naṃ tathāgataṃ;<br>
avīcinirayaṃ patto,<br>
catudvāraṃ bhayānakaṃ.</p>
</blockquote>
<hr>
<blockquote>

<p>
<span class="parno">98</span>
<a class="ms" id="p_4v_1589"></a>
aduṭṭhassa hi yo dubbhe,<br>
pāpakammaṃ akrubbato;<br>
tameva pāpaṃ phusati,<br>
duṭṭhacittaṃ anādaraṃ.</p>

<p>
<span class="parno">99</span>
<a class="ms" id="p_4v_1590"></a>
samuddaṃ visakumbhena,<br>
yo maññeyya padūsituṃ;<br>
na so tena padūseyya,<br>
bhesmā hi udadhī mahā.</p>

<p>
<span class="parno">100</span>
<a class="ms" id="p_4v_1591"></a>
evameva tathāgataṃ,<br>
yo vādenupahiṃsati;<br>
samaggataṃ santacittaṃ,<br>
vādo tamhi na rūhati.</p>

<p>
<span class="parno">101</span>
<a class="ms" id="p_4v_1592"></a>
tādisaṃ mittaṃ krubbetha,<br>
tañca sevetha paṇḍito;<br>
yassa maggānugo bhikkhu,<br>
khayaṃ dukkhassa pāpuṇe"ti.</p>
</blockquote>
<h3>2 upālipañhā</h3>

<p>
<span class="parno">102</span>
<a class="ms" id="p_4v_1593"></a>
<a class="msdiv" id="msdiv351"></a>
atha kho āyasmā upāli yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho āyasmā upāli bhagavantaṃ
etadavoca—  "saṇgharāji saṇgharājīti, bhante, vuccati. kittāvatā nu kho,
bhante, saṇgharāji hoti, no ca saṇghabhedo? kittāvatā ca pana saṇgharāji ceva
hoti saṇghabhedo cā"ti?</p>

<p>
<span class="parno">103</span>
<a class="ms" id="p_4v_1594"></a>
"ekato, upāli, eko hoti, ekato dve, catuttho anussāveti, salākaṃ gāheti—  ‘ayaṃ
dhammo, ayaṃ vinayo, idaṃ satthusāsanaṃ, imaṃ gaṇhatha, imaṃ rocethā’ti.
evampi kho, upāli, saṇgharāji hoti, no ca saṇghabhedo. ekato, upāli, dve honti,
ekato dve, pañcamo anussāveti, salākaṃ gāheti—  ‘ayaṃ dhammo, ayaṃ vinayo,
idaṃ satthusāsanaṃ, imaṃ gaṇhatha, imaṃ rocethā’ti. evampi kho, upāli,
saṇgharāji hoti, no ca saṇghabhedo. ekato, upāli, dve honti, ekato tayo,
chaṭṭho anussāveti, salākaṃ gāheti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. evampi kho, upāli, saṇgharāji
hoti, no ca saṇghabhedo. ekato, upāli, tayo honti, ekato tayo, sattamo
anussāveti, salākaṃ gāheti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhatha, imaṃ rocethā’ti. evampi kho, upāli, saṇgharāji hoti, no ca
saṇghabhedo. ekato, upāli, tayo honti, ekato cattāro, aṭṭhamo anussāveti,
salākaṃ gāheti—  ‘ayaṃ dhammo, ayaṃ vinayo, idaṃ satthusāsanaṃ, imaṃ gaṇhatha,
imaṃ rocethā’ti. evampi kho, upāli, saṇgharāji hoti, no ca saṇghabhedo. ekato,
upāli, cattāro honti, ekato cattāro, navamo anussāveti, salākaṃ gāheti—  ‘ayaṃ
dhammo, ayaṃ vinayo, idaṃ satthusāsanaṃ, imaṃ gaṇhatha, imaṃ rocethā’ti. evaṃ
kho, upāli, saṇgharāji ceva hoti saṇghabhedo ca. navannaṃ vā, upāli,
atirekanavannaṃ vā saṇgharāji ceva hoti saṇghabhedo ca. na kho, upāli,
bhikkhunī saṇghaṃ bhindati, api ca bhedāya parakkamati, na sikkhamānā saṇghaṃ
bhindati … pe …   na sāmaṇero saṇghaṃ bhindati, na sāmaṇerī saṇghaṃ bhindati, na
upāsako saṇghaṃ bhindati, na upāsikā saṇghaṃ bhindati, api ca bhedāya
parakkamati. bhikkhu kho, upāli, pakatatto, samānasaṃvāsako, samānasīmāyaṃ
ṭhito, saṇghaṃ bhindatī"ti.</p>

<p>
<span class="parno">104</span>
<a class="ms" id="p_4v_1595"></a>
<a class="msdiv" id="msdiv352"></a>
"saṇghabhedo saṇghabhedoti, bhante, vuccati. kittāvatā nu kho, bhante, saṇgho
bhinno hotī"ti?</p>
<hr>

<p>
<span class="parno">105</span>
<a class="ms" id="p_4v_1596"></a>
"idhupāli, bhikkhū adhammaṃ dhammoti dīpenti. (1)</p>

<p>
<span class="parno">106</span>
<a class="ms" id="p_4v_1597"></a>
dhammaṃ adhammoti dīpenti. (2)</p>

<p>
<span class="parno">107</span>
<a class="ms" id="p_4v_1598"></a>
avinayaṃ vinayoti dīpenti. (3)</p>

<p>
<span class="parno">108</span>
<a class="ms" id="p_4v_1599"></a>
vinayaṃ avinayoti dīpenti. (4)</p>

<p>
<span class="parno">109</span>
<a class="ms" id="p_4v_1600"></a>
abhāsitaṃ alapitaṃ tathāgatena bhāsitaṃ lapitaṃ tathāgatenāti dīpenti. (5)</p>

<p>
<span class="parno">110</span>
<a class="ms" id="p_4v_1601"></a>
bhāsitaṃ lapitaṃ tathāgatena abhāsitaṃ alapitaṃ tathāgatenāti dīpenti. (6)</p>

<p>
<span class="parno">111</span>
<a class="ms" id="p_4v_1602"></a>
anāciṇṇaṃ tathāgatena āciṇṇaṃ tathāgatenāti dīpenti. (7)</p>

<p>
<span class="parno">112</span>
<a class="ms" id="p_4v_1603"></a>
āciṇṇaṃ tathāgatena anāciṇṇaṃ tathāgatenāti dīpenti. (8)</p>

<p>
<span class="parno">113</span>
<a class="ms" id="p_4v_1604"></a>
apaññattaṃ tathāgatena paññattaṃ tathāgatenāti dīpenti. (9)</p>

<p>
<span class="parno">114</span>
<a class="ms" id="p_4v_1605"></a>
paññattaṃ tathāgatena apaññattaṃ tathāgatenāti dīpenti. (10)</p>

<p>
<span class="parno">115</span>
<a class="ms" id="p_4v_1606"></a>
anāpattiṃ āpattīti dīpenti. (11)</p>

<p>
<span class="parno">116</span>
<a class="ms" id="p_4v_1607"></a>
āpattiṃ anāpattīti dīpenti. (12)</p>

<p>
<span class="parno">117</span>
<a class="ms" id="p_4v_1608"></a>
lahukaṃ āpattiṃ garukā āpattīti dīpenti. (13)</p>

<p>
<span class="parno">118</span>
<a class="ms" id="p_4v_1609"></a>
garukaṃ āpattiṃ lahukā āpattīti dīpenti. (14)</p>

<p>
<span class="parno">119</span>
<a class="ms" id="p_4v_1610"></a>
sāvasesaṃ āpattiṃ anavasesā āpattīti dīpenti. (15)</p>

<p>
<span class="parno">120</span>
<a class="ms" id="p_4v_1611"></a>
anavasesaṃ āpattiṃ sāvasesā āpattīti dīpenti. (16)</p>

<p>
<span class="parno">121</span>
<a class="ms" id="p_4v_1612"></a>
duṭṭhullaṃ āpattiṃ aduṭṭhullā āpattīti dīpenti. (17)</p>

<p>
<span class="parno">122</span>
<a class="ms" id="p_4v_1613"></a>
aduṭṭhullaṃ āpattiṃ duṭṭhullā āpattīti dīpenti. (18)</p>
<hr>

<p>
<span class="parno">123</span>
<a class="ms" id="p_4v_1614"></a>
te imehi aṭṭhārasahi vatthūhi apakassanti, avapakassanti, āveniṃ uposathaṃ
karonti, āveniṃ pavāraṇaṃ karonti, āveniṃ saṇghakammaṃ karonti. ettāvatā kho,
upāli, saṇgho bhinno hotī"ti.</p>

<p>
<span class="parno">124</span>
<a class="ms" id="p_4v_1615"></a>
<a class="msdiv" id="msdiv353"></a>
"saṇghasāmaggī saṇghasāmaggīti, bhante, vuccati. kittāvatā nu kho, bhante,
saṇgho samaggo hotī"ti?</p>
<hr>

<p>
<span class="parno">125</span>
<a class="ms" id="p_4v_1616"></a>
"idhupāli, bhikkhū adhammaṃ adhammoti dīpenti. (1)</p>

<p>
<span class="parno">126</span>
<a class="ms" id="p_4v_1617"></a>
dhammaṃ dhammoti dīpenti. (2)</p>

<p>
<span class="parno">127</span>
<a class="ms" id="p_4v_1618"></a>
avinayaṃ avinayoti dīpenti. (3)</p>

<p>
<span class="parno">128</span>
<a class="ms" id="p_4v_1619"></a>
vinayaṃ vinayoti dīpenti. (4)</p>

<p>
<span class="parno">129</span>
<a class="ms" id="p_4v_1620"></a>
abhāsitaṃ alapitaṃ tathāgatena abhāsitaṃ alapitaṃ tathāgatenāti dīpenti. (5)</p>

<p>
<span class="parno">130</span>
<a class="ms" id="p_4v_1621"></a>
bhāsitaṃ lapitaṃ tathāgatena bhāsitaṃ lapitaṃ tathāgatenāti dīpenti. (6)</p>

<p>
<span class="parno">131</span>
<a class="ms" id="p_4v_1622"></a>
anāciṇṇaṃ tathāgatena anāciṇṇaṃ tathāgatenāti dīpenti. (7)</p>

<p>
<span class="parno">132</span>
<a class="ms" id="p_4v_1623"></a>
āciṇṇaṃ tathāgatena āciṇṇaṃ tathāgatenāti dīpenti. (8)</p>

<p>
<span class="parno">133</span>
<a class="ms" id="p_4v_1624"></a>
apaññattaṃ tathāgatena apaññattaṃ tathāgatenāti dīpenti. (9)</p>

<p>
<span class="parno">134</span>
<a class="ms" id="p_4v_1625"></a>
paññattaṃ tathāgatena paññattaṃ tathāgatenāti dīpenti. (10)</p>

<p>
<span class="parno">135</span>
<a class="ms" id="p_4v_1626"></a>
anāpattiṃ anāpattīti dīpenti. (11)</p>

<p>
<span class="parno">136</span>
<a class="ms" id="p_4v_1627"></a>
āpattiṃ āpattīti dīpenti. (12)</p>

<p>
<span class="parno">137</span>
<a class="ms" id="p_4v_1628"></a>
lahukaṃ āpattiṃ lahukā āpattīti dīpenti. (13)</p>

<p>
<span class="parno">138</span>
<a class="ms" id="p_4v_1629"></a>
garukaṃ āpattiṃ garukā āpattīti dīpenti. (14)</p>

<p>
<span class="parno">139</span>
<a class="ms" id="p_4v_1630"></a>
sāvasesaṃ āpattiṃ sāvasesā āpattīti dīpenti. (15)</p>

<p>
<span class="parno">140</span>
<a class="ms" id="p_4v_1631"></a>
anavasesaṃ āpattiṃ anavasesā āpattīti dīpenti. (16)</p>

<p>
<span class="parno">141</span>
<a class="ms" id="p_4v_1632"></a>
duṭṭhullaṃ āpattiṃ duṭṭhullā āpattīti dīpenti. (17)</p>

<p>
<span class="parno">142</span>
<a class="ms" id="p_4v_1633"></a>
aduṭṭhullaṃ āpattiṃ aduṭṭhullā āpattīti dīpenti. (18)</p>
<hr>

<p>
<span class="parno">143</span>
<a class="ms" id="p_4v_1634"></a>
te imehi aṭṭhārasahi vatthūhi na apakassanti, na avapakassanti, na āveniṃ
uposathaṃ karonti, na āveniṃ pavāraṇaṃ karonti, na āveniṃ saṇghakammaṃ karonti.
ettāvatā kho, upāli, saṇgho samaggo hotī"ti.</p>

<p>
<span class="parno">144</span>
<a class="ms" id="p_4v_1635"></a>
<a class="msdiv" id="msdiv354"></a>
"samaggaṃ pana, bhante, saṇghaṃ bhinditvā kiṃ so pasavatī"ti? "samaggaṃ kho,
upāli, saṇghaṃ bhinditvā kappaṭṭhikaṃ kibbisaṃ pasavati, kappaṃ nirayamhi
paccatīti.</p>
<hr>
<blockquote>

<p>
<span class="parno">145</span>
<a class="ms" id="p_4v_1636"></a>
āpāyiko nerayiko,<br>
kappaṭṭho saṇghabhedako;<br>
vaggarato adhammaṭṭho,<br>
yogakkhemā padhaṃsati;<br>
saṇghaṃ samaggaṃ bhinditvā,<br>
kappaṃ nirayamhi paccatī"ti.</p>
</blockquote>

<p>
<span class="parno">146</span>
<a class="ms" id="p_4v_1637"></a>
"bhinnaṃ pana, bhante, saṇghaṃ samaggaṃ katvā kiṃ so pasavatī"ti? "bhinnaṃ kho,
upāli, saṇghaṃ samaggaṃ katvā brahmaṃ puññaṃ pasavati, kappaṃ saggamhi
modatīti.</p>
<blockquote>

<p>
<span class="parno">147</span>
<a class="ms" id="p_4v_1638"></a>
sukhā saṇghassa sāmaggī,<br>
samaggānañca anuggaho;<br>
samaggarato dhammaṭṭho,<br>
yogakkhemā na dhaṃsati;<br>
saṇghaṃ samaggaṃ katvāna,<br>
kappaṃ saggamhi modatī"ti.</p>
</blockquote>
<hr>

<p>
<span class="parno">148</span>
<a class="ms" id="p_4v_1639"></a>
<a class="msdiv" id="msdiv355"></a>
"siyā nu kho, bhante, saṇghabhedako āpāyiko, nerayiko, kappaṭṭho, atekiccho"ti?
"siyā, upāli, saṇghabhedako āpāyiko, nerayiko, kappaṭṭho, atekiccho"ti.</p>

<p>
<span class="parno">149</span>
<a class="ms" id="p_4v_1640"></a>
"siyā pana, bhante, saṇghabhedako na āpāyiko, na nerayiko, na kappaṭṭho, na
atekiccho"ti? "siyā, upāli, saṇghabhedako na āpāyiko, na nerayiko, na
kappaṭṭho, na atekiccho"ti.</p>
<hr>

<p>
<span class="parno">150</span>
<a class="ms" id="p_4v_1641"></a>
"katamo pana, bhante, saṇghabhedako āpāyiko, nerayiko, kappaṭṭho, atekiccho"ti?
"idhupāli, bhikkhu adhammaṃ dhammoti dīpeti. tasmiṃ adhammadiṭṭhi, bhede
adhammadiṭṭhi, vinidhāya diṭṭhiṃ, vinidhāya khantiṃ, vinidhāya ruciṃ, vinidhāya
bhāvaṃ, anussāveti, salākaṃ gāheti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. ayampi kho, upāli, saṇghabhedako
āpāyiko, nerayiko, kappaṭṭho, atekiccho.</p>

<p>
<span class="parno">151</span>
<a class="ms" id="p_4v_1642"></a>
puna caparaṃ, upāli, bhikkhu adhammaṃ dhammoti dīpeti. tasmiṃ adhammadiṭṭhi,
bhede dhammadiṭṭhi, vinidhāya diṭṭhiṃ, vinidhāya khantiṃ, vinidhāya ruciṃ,
vinidhāya bhāvaṃ, anussāveti, salākaṃ gāheti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. ayampi kho, upāli, saṇghabhedako
āpāyiko, nerayiko, kappaṭṭho, atekiccho.</p>
<hr>

<p>
<span class="parno">152</span>
<a class="ms" id="p_4v_1643"></a>
puna caparaṃ, upāli, bhikkhu adhammaṃ dhammoti dīpeti. tasmiṃ adhammadiṭṭhi,
bhede vematiko, vinidhāya diṭṭhiṃ, vinidhāya khantiṃ, vinidhāya ruciṃ,
vinidhāya bhāvaṃ, anussāveti, salākaṃ gāheti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. ayampi kho, upāli, saṇghabhedako
āpāyiko, nerayiko, kappaṭṭho, atekiccho.</p>

<p>
<span class="parno">153</span>
<a class="ms" id="p_4v_1644"></a>
puna caparaṃ, upāli, bhikkhu adhammaṃ dhammoti dīpeti. tasmiṃ dhammadiṭṭhi,
bhede adhammadiṭṭhi … pe …   tasmiṃ dhammadiṭṭhi bhede dhammadiṭṭhi. tasmiṃ
dhammadiṭṭhi bhede vematiko. tasmiṃ vematiko bhede adhammadiṭṭhi. tasmiṃ
vematiko bhede dhammadiṭṭhi. tasmiṃ vematiko bhede vematiko vinidhāya diṭṭhiṃ,
vinidhāya khantiṃ, vinidhāya ruciṃ, vinidhāya bhāvaṃ, anussāveti, salākaṃ
gāheti—  ‘ayaṃ dhammo, ayaṃ vinayo, idaṃ satthusāsanaṃ, imaṃ gaṇhatha, imaṃ
rocethā’ti. ayampi kho, upāli, saṇghabhedako āpāyiko, nerayiko, kappaṭṭho,
atekiccho.</p>

<p>
<span class="parno">154</span>
<a class="ms" id="p_4v_1645"></a>
puna caparaṃ, upāli, bhikkhu dhammaṃ adhammoti dīpeti … pe …   avinayaṃ vinayoti
dīpeti …   vinayaṃ avinayoti dīpeti …   abhāsitaṃ alapitaṃ tathāgatena bhāsitaṃ
lapitaṃ tathāgatenāti dīpeti …   bhāsitaṃ lapitaṃ tathāgatena abhāsitaṃ alapitaṃ
tathāgatenāti dīpeti …   anāciṇṇaṃ tathāgatena āciṇṇaṃ tathāgatenāti dīpeti …
āciṇṇaṃ tathāgatena anāciṇṇaṃ tathāgatenāti dīpeti …   apaññattaṃ tathāgatena
paññattaṃ tathāgatenāti dīpeti …   paññattaṃ tathāgatena apaññattaṃ tathāgatenāti
dīpeti …   anāpattiṃ āpattīti dīpeti …   āpattiṃ anāpattīti dīpeti …   lahukaṃ
āpattiṃ garukā āpattīti dīpeti …   garukaṃ āpattiṃ lahukā āpattīti dīpeti …
sāvasesaṃ āpattiṃ anavasesā āpattīti dīpeti …   anavasesaṃ āpattiṃ sāvasesā
āpattīti dīpeti …   duṭṭhullaṃ āpattiṃ aduṭṭhullā āpattīti dīpeti …   aduṭṭhullaṃ
āpattiṃ duṭṭhullā āpattīti dīpeti …   tasmiṃ adhammadiṭṭhi, bhede
adhammadiṭṭhi … pe …   tasmiṃ adhammadiṭṭhi, bhede dhammadiṭṭhi …   tasmiṃ
adhammadiṭṭhi, bhede vematiko …   tasmiṃ dhammadiṭṭhi, bhede adhammadiṭṭhi …
tasmiṃ dhammadiṭṭhi, bhede dhammadiṭṭhi …   tasmiṃ dhammadiṭṭhi, bhede vematiko …
tasmiṃ vematiko, bhede adhammadiṭṭhi …   tasmiṃ vematiko, bhede dhammadiṭṭhi …
tasmiṃ vematiko, bhede vematiko, vinidhāya diṭṭhiṃ, vinidhāya khantiṃ,
vinidhāya ruciṃ, vinidhāya bhāvaṃ, anussāveti, salākaṃ gāheti—  ‘ayaṃ dhammo,
ayaṃ vinayo, idaṃ satthusāsanaṃ, imaṃ gaṇhatha, imaṃ rocethā’ti. ayampi kho,
upāli, saṇghabhedako āpāyiko, nerayiko, kappaṭṭho, atekiccho"ti.</p>
<hr>

<p>
<span class="parno">155</span>
<a class="ms" id="p_4v_1646"></a>
"katamo pana, bhante, saṇghabhedako na āpāyiko, na nerayiko, na kappaṭṭho, na
atekiccho"ti? "idhupāli, bhikkhu adhammaṃ dhammoti dīpeti. tasmiṃ dhammadiṭṭhi,
bhede dhammadiṭṭhi, avinidhāya diṭṭhiṃ, avinidhāya khantiṃ, avinidhāya ruciṃ,
avinidhāya bhāvaṃ, anussāveti, salākaṃ gāheti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. ayampi kho, upāli,
saṇghabhedako na āpāyiko, na nerayiko, na kappaṭṭho, na atekiccho.</p>
<hr>

<p>
<span class="parno">156</span>
<a class="ms" id="p_4v_1647"></a>
puna caparaṃ, upāli, bhikkhu dhammaṃ adhammoti dīpeti … pe …   duṭṭhullaṃ āpattiṃ
aduṭṭhullā āpattīti dīpeti. tasmiṃ dhammadiṭṭhi, bhede dhammadiṭṭhi, avinidhāya
diṭṭhiṃ, avinidhāya khantiṃ, avinidhāya ruciṃ, avinidhāya bhāvaṃ, anussāveti,
salākaṃ gāheti—  ‘ayaṃ dhammo, ayaṃ vinayo, idaṃ satthusāsanaṃ, imaṃ gaṇhatha,
imaṃ rocethā’ti. ayampi kho, upāli, saṇghabhedako na āpāyiko, na nerayiko, na
kappaṭṭho, na atekiccho"ti.</p>
<hr>
<p class="endsutta">
<span class="parno">157</span>
<a class="ms" id="p_4v_1648"></a>
tatiyabhāṇavāro niṭṭhito.<br>
saṇghabhedakakkhandhako sattamo.</p>
<p class="endsection summary">
<span class="parno">158</span>
<a class="ms" id="p_4v_1649"></a>
tassuddānaṃ</p>
<hr>
<blockquote>

<p>
<span class="parno">159</span>
<a class="ms" id="p_4v_1650"></a>
anupiye abhiññātā,<br>
sukhumālo na icchati;<br>
kasā vapā abhi ninne,<br>
niddhā lāve ca ubbahe.</p>

<p>
<span class="parno">160</span>
<a class="ms" id="p_4v_1651"></a>
puñjamaddapalālañca,<br>
bhusaophuṇanīhare;<br>
āyatimpi na khīyanti,<br>
pitaro ca pitāmahā.</p>
</blockquote>
<hr>
<blockquote>

<p>
<span class="parno">161</span>
<a class="ms" id="p_4v_1652"></a>
bhaddiyo anuruddho ca,<br>
ānando bhagu kimilo;<br>
sakyamāno ca kosambiṃ,<br>
parihāyi kakudhena ca.</p>

<p>
<span class="parno">162</span>
<a class="ms" id="p_4v_1653"></a>
pakāsesi pituno ca,<br>
purise silaṃ nāḷāgiriṃ;<br>
tikapañcagaruko kho,<br>
bhindi thullaccayena ca;<br>
tayo aṭṭha puna tīṇi,<br>
rāji bhedā siyā nu khoti.</p>
</blockquote>
<p class="endsection">
<span class="parno">163</span>
<a class="ms" id="p_4v_1654"></a>
saṇghabhedakakkhandhako niṭṭhito.</p>

</div><!--End Pali-->
</section>

<div id="nextprev"><a id="previous-sutta" href="../vi/kd18.html"></a></div>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 17 - Schism
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
