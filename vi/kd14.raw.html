<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 14</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>The True Dhamma</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>

<h2>Khandaka 14 <span class="minor">(Culavagga 4)</span> - Settling Issues</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_4v_785"></a>
<a class="msdiv" id="msdiv185"></a>
tena samayena buddho bhagavā sāvatthiyaṃ viharati jetavane anāthapiṇḍikassa
ārāme. tena kho pana samayena chabbaggiyā bhikkhū asammukhībhūtānaṃ bhikkhūnaṃ
kammāni karonti—  tajjanīyampi, niyassampi, pabbājanīyampi, paṭisāraṇīyampi,
ukkhepanīyampi. ye te bhikkhū appicchā … pe …   te ujjhāyanti khiyyanti vipācenti—
"kathañhi nāma chabbaggiyā bhikkhū asammukhībhūtānaṃ bhikkhūnaṃ kammāni
karissanti—  tajjanīyampi, niyassampi, pabbājanīyampi, paṭisāraṇīyampi,
ukkhepanīyampī"ti. atha kho te bhikkhū bhagavato etamatthaṃ ārocesuṃ … pe …
"saccaṃ kira, bhikkhave, chabbaggiyā bhikkhū asammukhībhūtānaṃ bhikkhūnaṃ
kammāni karonti—  tajjanīyampi, niyassampi, pabbājanīyampi, paṭisāraṇīyampi,
ukkhepanīyampī"ti? "saccaṃ, bhagavā"ti. vigarahi buddho bhagavā—
"ananucchavikaṃ, bhikkhave, tesaṃ moghapurisānaṃ ananulomikaṃ appatirūpaṃ
assāmaṇakaṃ akappiyaṃ akaraṇīyaṃ. kathañhi nāma te, bhikkhave, moghapurisā
asammukhībhūtānaṃ bhikkhūnaṃ kammāni karissanti—  tajjanīyampi, niyassampi,
pabbājanīyampi, paṭisāraṇīyampi, ukkhepanīyampi. netaṃ, bhikkhave, appasannānaṃ
vā pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "na,
bhikkhave, asammukhībhūtānaṃ bhikkhūnaṃ kammaṃ kātabbaṃ—  tajjanīyaṃ vā,
niyassaṃ vā, pabbājanīyaṃ vā, paṭisāraṇīyaṃ vā, ukkhepanīyaṃ vā. yo kareyya,
āpatti dukkaṭassa.</p>
<hr>

<p>
<span class="parno">2</span>
<a class="ms" id="p_4v_786"></a>
<a class="msdiv" id="msdiv186"></a>
adhammavādī puggalo adhammavādī sambahulā adhammavādī saṇgho. dhammavādī
puggalo dhammavādī sambahulā dhammavādī saṇgho.</p>
<h3>1.1 kaṇhapakkhanavaka</h3>

<p>
<span class="parno">3</span>
<a class="ms" id="p_4v_787"></a>
<a class="msdiv" id="msdiv187"></a>
adhammavādī puggalo dhammavādiṃ puggalaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, adhammena
vūpasammati sammukhāvinayapatirūpakena. (1)</p>

<p>
<span class="parno">4</span>
<a class="ms" id="p_4v_788"></a>
adhammavādī puggalo dhammavādī sambahule saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhatha, imaṃ rocethā’ti. evañcetaṃ adhikaraṇaṃ vūpasammati, adhammena
vūpasammati sammukhāvinayapatirūpakena. (2)</p>

<p>
<span class="parno">5</span>
<a class="ms" id="p_4v_789"></a>
adhammavādī puggalo dhammavādiṃ saṇghaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, adhammena
vūpasammati sammukhāvinayapatirūpakena. (3)</p>

<p>
<span class="parno">6</span>
<a class="ms" id="p_4v_790"></a>
adhammavādī sambahulā dhammavādiṃ puggalaṃ saññāpenti nijjhāpenti pekkhenti
anupekkhenti dassenti anudassenti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati,
adhammena vūpasammati sammukhāvinayapatirūpakena. (4)</p>

<p>
<span class="parno">7</span>
<a class="ms" id="p_4v_791"></a>
adhammavādī sambahulā dhammavādī sambahule saññāpenti nijjhāpenti pekkhenti
anupekkhenti dassenti anudassenti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. evañcetaṃ adhikaraṇaṃ
vūpasammati, adhammena vūpasammati sammukhāvinayapatirūpakena. (5)</p>

<p>
<span class="parno">8</span>
<a class="ms" id="p_4v_792"></a>
adhammavādī sambahulā dhammavādiṃ saṇghaṃ saññāpenti nijjhāpenti pekkhenti
anupekkhenti dassenti anudassenti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati,
adhammena vūpasammati sammukhāvinayapatirūpakena. (6)</p>

<p>
<span class="parno">9</span>
<a class="ms" id="p_4v_793"></a>
adhammavādī saṇgho dhammavādiṃ puggalaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, adhammena
vūpasammati sammukhāvinayapatirūpakena. (7)</p>

<p>
<span class="parno">10</span>
<a class="ms" id="p_4v_794"></a>
adhammavādī saṇgho dhammavādī sambahule saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhatha, imaṃ rocethā’ti. evañcetaṃ adhikaraṇaṃ vūpasammati, adhammena
vūpasammati sammukhāvinayapatirūpakena. (8)</p>

<p>
<span class="parno">11</span>
<a class="ms" id="p_4v_795"></a>
adhammavādī saṇgho dhammavādiṃ saṇghaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, adhammena
vūpasammati sammukhāvinayapatirūpakena. (9)</p>
<hr>
<p class="endsutta">
<span class="parno">12</span>
<a class="ms" id="p_4v_796"></a>
kaṇhapakkhanavakaṃ niṭṭhitaṃ.</p>
<h3>1.2 sukkapakkhanavaka</h3>

<p>
<span class="parno">13</span>
<a class="ms" id="p_4v_797"></a>
<a class="msdiv" id="msdiv188"></a>
dhammavādī puggalo adhammavādiṃ puggalaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, dhammena
vūpasammati sammukhāvinayena. (1)</p>

<p>
<span class="parno">14</span>
<a class="ms" id="p_4v_798"></a>
dhammavādī puggalo adhammavādī sambahule saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhatha, imaṃ rocethā’ti. evañcetaṃ adhikaraṇaṃ vūpasammati, dhammena
vūpasammati sammukhāvinayena. (2)</p>

<p>
<span class="parno">15</span>
<a class="ms" id="p_4v_799"></a>
dhammavādī puggalo adhammavādiṃ saṇghaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, dhammena
vūpasammati sammukhāvinayena. (3)</p>

<p>
<span class="parno">16</span>
<a class="ms" id="p_4v_800"></a>
dhammavādī sambahulā adhammavādiṃ puggalaṃ saññāpenti nijjhāpenti pekkhenti
anupekkhenti dassenti anudassenti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati,
dhammena vūpasammati sammukhāvinayena. (4)</p>

<p>
<span class="parno">17</span>
<a class="ms" id="p_4v_801"></a>
dhammavādī sambahulā adhammavādī sambahule saññāpenti nijjhāpenti pekkhenti
anupekkhenti dassenti anudassenti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhatha, imaṃ rocethā’ti. evañcetaṃ adhikaraṇaṃ
vūpasammati, dhammena vūpasammati sammukhāvinayena. (5)</p>

<p>
<span class="parno">18</span>
<a class="ms" id="p_4v_802"></a>
dhammavādī sambahulā adhammavādiṃ saṇghaṃ saññāpenti nijjhāpenti pekkhenti
anupekkhenti dassenti anudassenti—  ‘ayaṃ dhammo, ayaṃ vinayo, idaṃ
satthusāsanaṃ, imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati,
dhammena vūpasammati sammukhāvinayena. (6)</p>

<p>
<span class="parno">19</span>
<a class="ms" id="p_4v_803"></a>
dhammavādī saṇgho adhammavādiṃ puggalaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, dhammena
vūpasammati sammukhāvinayena. (7)</p>

<p>
<span class="parno">20</span>
<a class="ms" id="p_4v_804"></a>
dhammavādī saṇgho adhammavādī sambahule saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhatha, imaṃ rocethā’ti. evañcetaṃ adhikaraṇaṃ vūpasammati, dhammena
vūpasammati sammukhāvinayena. (8)</p>

<p>
<span class="parno">21</span>
<a class="ms" id="p_4v_805"></a>
dhammavādī saṇgho adhammavādiṃ saṇghaṃ saññāpeti nijjhāpeti pekkheti
anupekkheti dasseti anudasseti—  ‘ayaṃ dhammo, ayaṃ vinayo, idaṃ satthusāsanaṃ,
imaṃ gaṇhāhi, imaṃ rocehī’ti. evañcetaṃ adhikaraṇaṃ vūpasammati, dhammena
vūpasammati sammukhāvinayenā"ti. (9)</p>
<hr>
<p class="endsutta">
<span class="parno">22</span>
<a class="ms" id="p_4v_806"></a>
sukkapakkhanavakaṃ niṭṭhitaṃ.</p>
<h3>2 sativinaya</h3>

<p>
<span class="parno">23</span>
<a class="ms" id="p_4v_807"></a>
<a class="msdiv" id="msdiv189"></a>
tena samayena buddho bhagavā rājagahe viharati veḷuvane kalandakanivāpe. tena
kho pana samayena āyasmatā dabbena mallaputtena jātiyā sattavassena arahattaṃ
sacchikataṃ hoti. yaṃ kiñci sāvakena pattabbaṃ sabbaṃ tena anuppattaṃ hoti.
natthi cassa kiñci uttari karaṇīyaṃ, katassa vā paticayo. atha kho āyasmato
dabbassa mallaputtassa rahogatassa paṭisallīnassa evaṃ cetaso parivitakko
udapādi—  "mayā kho jātiyā sattavassena arahattaṃ sacchikataṃ. yaṃ kiñci
sāvakena pattabbaṃ sabbaṃ mayā anuppattaṃ. natthi ca me kiñci uttarikaraṇīyaṃ,
katassa vā paticayo. kiṃ nu kho ahaṃ saṇghassa veyyāvaccaṃ kareyyan"ti.</p>

<p>
<span class="parno">24</span>
<a class="ms" id="p_4v_808"></a>
atha kho āyasmato dabbassa mallaputtassa etadahosi—  "yannūnāhaṃ saṇghassa
senāsanañca paññapeyyaṃ bhattāni ca uddiseyyan"ti. atha kho āyasmā dabbo
mallaputto sāyanhasamayaṃ paṭisallānā vuṭṭhito yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinno kho
āyasmā dabbo mallaputto bhagavantaṃ etadavoca—  "idha mayhaṃ, bhante,
rahogatassa paṭisallīnassa evaṃ cetaso parivitakko udapādi—  ‘mayā kho jātiyā
sattavassena arahattaṃ sacchikataṃ. yaṃ kiñci sāvakena pattabbaṃ, sabbaṃ mayā
anuppattaṃ. natthi ca me kiñci uttarikaraṇīyaṃ, katassa vā paticayo. kiṃ nu kho
ahaṃ saṇghassa veyyāvaccaṃ kareyyan’ti? tassa mayhaṃ, bhante, etadahosi—
‘yannūnāhaṃ saṇghassa senāsanañca paññapeyyaṃ bhattāni ca uddiseyyan’ti.
icchāmahaṃ, bhante, saṇghassa senāsanañca paññāpetuṃ bhattāni ca uddisitun"ti.
"sādhu sādhu, dabba. tena hi tvaṃ, dabba, saṇghassa senāsanañca paññapehi
bhattāni ca uddisāhī"ti. "evaṃ, bhante"ti kho āyasmā dabbo mallaputto bhagavato
paccassosi. atha kho bhagavā etasmiṃ nidāne etasmiṃ pakaraṇe dhammiṃ kathaṃ
katvā bhikkhū āmantesi—  "tena hi, bhikkhave, saṇgho dabbaṃ mallaputtaṃ
senāsanapaññāpakañca bhattuddesakañca sammannatu. evañca pana, bhikkhave,
sammannitabbo. paṭhamaṃ dabbo mallaputto yācitabbo. yācitvā byattena bhikkhunā
paṭibalena saṇgho ñāpetabbo—</p>
<hr>

<p>
<span class="parno">25</span>
<a class="ms" id="p_4v_809"></a>
<a class="msdiv" id="msdiv190"></a>
‘suṇātu me, bhante, saṇgho. yadi saṇghassa pattakallaṃ, saṇgho āyasmantaṃ
dabbaṃ mallaputtaṃ senāsanapaññāpakañca bhattuddesakañca sammanneyya. esā
ñatti.</p>

<p>
<span class="parno">26</span>
<a class="ms" id="p_4v_810"></a>
suṇātu me, bhante, saṇgho. saṇgho āyasmantaṃ dabbaṃ mallaputtaṃ
senāsanapaññāpakañca bhattuddesakañca sammannati. yassāyasmato khamati āyasmato
dabbassa mallaputtassa senāsanapaññāpakassa ca bhattuddesakassa ca sammuti, so
tuṇhassa; yassa nakkhamati, so bhāseyya.</p>

<p>
<span class="parno">27</span>
<a class="ms" id="p_4v_811"></a>
sammato saṇghena āyasmā dabbo mallaputto senāsanapaññāpako ca bhattuddesako ca.
khamati saṇghassa, tasmā tuṇhī, evametaṃ dhārayāmī’"ti.</p>
<hr>

<p>
<span class="parno">28</span>
<a class="ms" id="p_4v_812"></a>
<a class="msdiv" id="msdiv191"></a>
sammato ca panāyasmā dabbo mallaputto sabhāgānaṃ bhikkhūnaṃ ekajjhaṃ senāsanaṃ
paññapeti. ye te bhikkhū suttantikā tesaṃ ekajjhaṃ senāsanaṃ paññapeti—  "te
aññamaññaṃ suttantaṃ sangāyissantī"ti. ye te bhikkhū vinayadharā tesaṃ ekajjhaṃ
senāsanaṃ paññapeti—  "te aññamaññaṃ vinayaṃ vinicchinissantī"ti. ye te
bhikkhū dhammakathikā tesaṃ ekajjhaṃ senāsanaṃ paññapeti—  "te aññamaññaṃ
dhammaṃ sākacchissantī"ti. ye te bhikkhū jhāyino tesaṃ ekajjhaṃ senāsanaṃ
paññapeti—  "te aññamaññaṃ na byābādhissantī"ti. ye te bhikkhū
tiracchānakathikā kāyadaḷhibahulā viharanti tesampi ekajjhaṃ senāsanaṃ
paññapeti—  "imāyapime āyasmanto ratiyā acchissantī"ti. yepi te bhikkhū vikāle
āgacchanti tesampi tejodhātuṃ samāpajjitvā teneva ālokena senāsanaṃ paññapeti;
apissu bhikkhū sañcicca vikāle āgacchanti—  "mayaṃ āyasmato dabbassa
mallaputtassa iddhipāṭihāriyaṃ passissāmā"ti.</p>

<p>
<span class="parno">29</span>
<a class="ms" id="p_4v_813"></a>
te āyasmantaṃ dabbaṃ mallaputtaṃ upasankamitvā evaṃ vadanti—  "amhākaṃ, āvuso
dabba, senāsanaṃ paññapehī"ti. te āyasmā dabbo mallaputto evaṃ vadeti—  "kattha
āyasmantā icchanti kattha paññapemī"ti? te sañcicca dūre apadisanti—
"amhākaṃ, āvuso dabba, gijjhakūṭe pabbate senāsanaṃ paññapehi. amhākaṃ, āvuso,
corapapāte senāsanaṃ paññapehi. amhākaṃ, āvuso, isigilipasse kāḷasilāyaṃ
senāsanaṃ paññapehi. amhākaṃ, āvuso, vebhārapasse sattapaṇṇiguhāyaṃ senāsanaṃ
paññapehi. amhākaṃ, āvuso, sītavane sappasoṇḍikapabbhāre senāsanaṃ paññapehi.
amhākaṃ, āvuso, gotamakakandarāyaṃ senāsanaṃ paññapehi. amhākaṃ, āvuso,
tindukakandarāyaṃ senāsanaṃ paññapehi. amhākaṃ, āvuso, tapodakandarāyaṃ
senāsanaṃ paññapehi. amhākaṃ, āvuso, tapodārāme senāsanaṃ paññapehi. amhākaṃ,
āvuso, jīvakambavane senāsanaṃ paññapehi. amhākaṃ, āvuso, maddakucchimhi
migadāye senāsanaṃ paññapehī"ti.</p>

<p>
<span class="parno">30</span>
<a class="ms" id="p_4v_814"></a>
tesaṃ āyasmā dabbo mallaputto tejodhātuṃ samāpajjitvā anguliyā jalamānāya
purato purato gacchati. tepi teneva ālokena āyasmato dabbassa mallaputtassa
piṭṭhito piṭṭhito gacchanti. tesaṃ āyasmā dabbo mallaputto evaṃ senāsanaṃ
paññapeti—  "ayaṃ mañco, idaṃ pīṭhaṃ, ayaṃ bhisi, idaṃ bibbohanaṃ, idaṃ
vaccaṭṭhānaṃ, idaṃ passāvaṭṭhānaṃ, idaṃ pānīyaṃ, idaṃ paribhojanīyaṃ, ayaṃ
kattaradaṇḍo, idaṃ saṇghassa katikasaṇṭhānaṃ, imaṃ kālaṃ pavisitabbaṃ, imaṃ
kālaṃ nikkhamitabban"ti. tesaṃ āyasmā dabbo mallaputto evaṃ senāsanaṃ
paññapetvā punadeva veḷuvanaṃ paccāgacchati.</p>

<p>
<span class="parno">31</span>
<a class="ms" id="p_4v_815"></a>
<a class="msdiv" id="msdiv192"></a>
tena kho pana samayena mettiyabhūmajakā bhikkhū navakā ceva honti appapuññā ca.
yāni saṇghassa lāmakāni senāsanāni tāni tesaṃ pāpuṇanti lāmakāni ca bhattāni.
tena kho pana samayena rājagahe manussā icchanti therānaṃ bhikkhūnaṃ
abhisankhārikaṃ piṇḍapātaṃ dātuṃ—  sappimpi, telampi, uttaribhangampi.
mettiyabhūmajakānaṃ pana bhikkhūnaṃ pākatikaṃ denti—  yathārandhaṃ kaṇājakaṃ
bilangadutiyaṃ. te pacchābhattaṃ piṇḍapātapaṭikkantā there bhikkhū pucchanti—
"tumhākaṃ, āvuso, bhattagge kiṃ ahosi, tumhākaṃ kiṃ ahosī"ti? ekacce therā evaṃ
vadanti—  "amhākaṃ, āvuso, sappi ahosi, telaṃ ahosi, uttaribhangaṃ ahosī"ti.
mettiyabhūmajakā pana bhikkhū evaṃ vadanti—  "amhākaṃ, āvuso, na kiñci ahosi—
pākatikaṃ yathārandhaṃ kaṇājakaṃ bilangadutiyan"ti.</p>
<hr>

<p>
<span class="parno">32</span>
<a class="ms" id="p_4v_816"></a>
tena kho pana samayena kalyāṇabhattiko gahapati saṇghassa catukkabhattaṃ deti
niccabhattaṃ. so bhattagge saputtadāro upatiṭṭhitvā parivisati—  aññe odanena
pucchanti, aññe sūpena pucchanti, aññe telena pucchanti, aññe uttaribhangena
pucchanti. tena kho pana samayena kalyāṇabhattikassa gahapatino bhattaṃ
svātanāya mettiyabhūmajakānaṃ bhikkhūnaṃ uddiṭṭhaṃ hoti. atha kho
kalyāṇabhattiko gahapati ārāmaṃ agamāsi kenacideva karaṇīyena. so yenāyasmā
dabbo mallaputto tenupasankami, upasankamitvā āyasmantaṃ dabbaṃ mallaputtaṃ
abhivādetvā ekamantaṃ nisīdi. ekamantaṃ nisinnaṃ kho kalyāṇabhattikaṃ gahapatiṃ
āyasmā dabbo mallaputto dhammiyā kathāya sandassesi samādapesi samuttejesi
sampahaṃsesi. atha kho kalyāṇabhattiko gahapati āyasmatā dabbena mallaputtena
dhammiyā kathāya sandassito samādapito samuttejito sampahaṃsito āyasmantaṃ
dabbaṃ mallaputtaṃ etadavoca—  "kassa, bhante, amhākaṃ ghare svātanāya bhattaṃ
uddiṭṭhan"ti? "mettiyabhūmajakānaṃ kho, gahapati, bhikkhūnaṃ tumhākaṃ ghare
svātanāya bhattaṃ uddiṭṭhan"ti. atha kho kalyāṇabhattiko gahapati anattamano
ahosi. kathañhi nāma pāpabhikkhū amhākaṃ ghare bhuñjissantīti gharaṃ gantvā
dāsiṃ āṇāpesi—  "ye, je, sve bhattikā āgacchanti te koṭṭhake āsanaṃ paññapetvā
kaṇājakena bilangadutiyena parivisā"ti. "evaṃ, ayyā"ti kho sā dāsī
kalyāṇabhattikassa gahapatino paccassosi.</p>

<p>
<span class="parno">33</span>
<a class="ms" id="p_4v_817"></a>
atha kho mettiyabhūmajakā bhikkhū—  "hiyyo kho, āvuso, amhākaṃ
kalyāṇabhattikassa gahapatino bhattaṃ uddiṭṭhaṃ; sve amhe kalyāṇabhattiko
gahapati saputtadāro upatiṭṭhitvā parivisissati; aññe odanena pucchissanti,
aññe sūpena pucchissanti, aññe telena pucchissanti, aññe uttaribhangena
pucchissantī"ti. te teneva somanassena na cittarūpaṃ rattiyā supiṃsu. atha kho
mettiyabhūmajakā bhikkhū pubbaṇhasamayaṃ nivāsetvā pattacīvaramādāya yena
kalyāṇabhattikassa gahapatino nivesanaṃ tenupasankamiṃsu. addasā kho sā dāsī
mettiyabhūmajake bhikkhū dūratova āgacchante; disvāna koṭṭhake āsanaṃ
paññapetvā mettiyabhūmajake bhikkhū etadavoca—  "nisīdatha, bhante"ti. atha kho
mettiyabhūmajakānaṃ bhikkhūnaṃ etadahosi—  "nissaṃsayaṃ kho na tāva bhattaṃ
siddhaṃ bhavissati yathā mayaṃ koṭṭhake nisīdāpiyāmā"ti. atha kho sā dāsī
kaṇājakena bilangadutiyena upagañchi—  "bhuñjatha, bhante"ti. "mayaṃ kho,
bhagini, niccabhattikā"ti. "jānāmi ayyā niccabhattikāti. api cāhaṃ hiyyova
gahapatinā āṇattā—  ‘ye, je, sve bhattikā āgacchanti, te koṭṭhake āsanaṃ
paññapetvā kaṇājakena bilangadutiyena parivisā’ti. bhuñjatha, bhante"ti. atha
kho mettiyabhūmajakā bhikkhū—  "hiyyo kho, āvuso, kalyāṇabhattiko gahapati
ārāmaṃ agamāsi dabbassa mallaputtassa santike. nissaṃsayaṃ kho mayaṃ dabbena
mallaputtena gahapatino antare paribhinnā"ti. te teneva domanassena na
cittarūpaṃ bhuñjiṃsu. atha kho mettiyabhūmajakā bhikkhū pacchābhattaṃ
piṇḍapātapaṭikkantā ārāmaṃ gantvā pattacīvaraṃ paṭisāmetvā bahārāmakoṭṭhake
sanghāṭipallatthikāya nisīdiṃsu tuṇhībhūtā mankubhūtā pattakkhandhā adhomukhā
pajjhāyantā appaṭibhānā.</p>
<hr>

<p>
<span class="parno">34</span>
<a class="ms" id="p_4v_818"></a>
atha kho mettiyā bhikkhunī yena mettiyabhūmajakā bhikkhū tenupasankami,
upasankamitvā mettiyabhūmajake bhikkhū etadavoca—  "vandāmi, ayyā"ti. evaṃ
vutte, mettiyabhūmajakā bhikkhū nālapiṃsu. dutiyampi kho … pe …   tatiyampi kho
mettiyā bhikkhunī mettiyabhūmajake bhikkhū etadavoca—  "vandāmi, ayyā"ti.
tatiyampi kho mettiyabhūmajakā bhikkhū nālapiṃsu. "kyāhaṃ ayyānaṃ aparajjhāmi?
kissa maṃ ayyā nālapantī"ti? "tathā hi pana tvaṃ, bhagini, amhe dabbena
mallaputtena viheṭhiyamāne ajjhupekkhasī"ti? "kyāhaṃ, ayyā, karomī"ti? "sace
kho tvaṃ, bhagini, iccheyyāsi, ajjeva bhagavā āyasmantaṃ dabbaṃ mallaputtaṃ
nāsāpeyyā"ti. "kyāhaṃ, ayyā, karomi? kiṃ mayā sakkā kātun"ti? "ehi tvaṃ,
bhagini, yena bhagavā tenupasankama, upasankamitvā bhagavantaṃ evaṃ vadehi—
‘idaṃ, bhante, nacchannaṃ nappatirūpaṃ, yāyaṃ, bhante, disā abhayā anītikā
anupaddavā sāyaṃ disā sabhayā saītikā saupaddavā; yato nivātaṃ tato savātaṃ;
udakaṃ maññe ādittaṃ; ayyenamhi dabbena mallaputtena dūsitā’"ti. "evaṃ, ayyā"ti
kho mettiyā bhikkhunī mettiyabhūmajakānaṃ bhikkhūnaṃ paṭissutvā yena bhagavā
tenupasankami, upasankamitvā bhagavantaṃ abhivādetvā ekamantaṃ aṭṭhāsi.
ekamantaṃ ṭhitā kho mettiyā bhikkhunī bhagavantaṃ etadavoca—  "idaṃ, bhante,
nacchannaṃ nappatirūpaṃ, yāyaṃ, bhante, disā abhayā anītikā anupaddavā sāyaṃ
disā sabhayā saītikā saupaddavā; yato nivātaṃ tato savātaṃ; udakaṃ maññe
ādittaṃ; ayyenamhi dabbena mallaputtena dūsitā"ti.</p>
<hr>

<p>
<span class="parno">35</span>
<a class="ms" id="p_4v_819"></a>
<a class="msdiv" id="msdiv193"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
āyasmantaṃ dabbaṃ mallaputtaṃ paṭipucchi—  "sarasi tvaṃ, dabba, evarūpaṃ kattā
yathāyaṃ bhikkhunī āhā"ti? "yathā maṃ, bhante, bhagavā jānātī"ti. dutiyampi kho
bhagavā āyasmantaṃ dabbaṃ mallaputtaṃ etadavoca—  "sarasi tvaṃ, dabba,
evarūpaṃ kattā yathāyaṃ bhikkhunī āhā"ti? "yathā maṃ, bhante, bhagavā
jānātī"ti. tatiyampi kho bhagavā āyasmantaṃ dabbaṃ mallaputtaṃ etadavoca—
"sarasi tvaṃ, dabba, evarūpaṃ kattā yathāyaṃ bhikkhunī āhā"ti? "yathā maṃ,
bhante, bhagavā jānātī"ti. "na kho, dabba, dabbā evaṃ nibbeṭhenti. sace tayā
kataṃ katanti vadehi. sace akataṃ akatanti vadehī"ti. "yatohaṃ, bhante, jāto
nābhijānāmi supinantenapi methunaṃ dhammaṃ paṭisevitā, pageva jāgaro"ti. atha
kho bhagavā bhikkhū āmantesi—  "tena hi, bhikkhave, mettiyaṃ bhikkhuniṃ
nāsetha. ime ca bhikkhū anuyuñjathā"ti. idaṃ vatvā bhagavā uṭṭhāyāsanā vihāraṃ
pāvisi.</p>

<p>
<span class="parno">36</span>
<a class="ms" id="p_4v_820"></a>
atha kho te bhikkhū mettiyaṃ bhikkhuniṃ nāsesuṃ. atha kho mettiyabhūmajakā
bhikkhū te bhikkhū etadavocuṃ—  "māvuso, mettiyaṃ bhikkhuniṃ nāsetha, na sā
kiñci aparajjhati; amhehi sā ussāhitā kupitehi anattamanehi
cāvanādhippāyehī"ti. "kiṃ pana tumhe, āvuso, āyasmantaṃ dabbaṃ mallaputtaṃ
amūlikāya sīlavipattiyā anuddhaṃsethā"ti? "evamāvuso"ti. ye te bhikkhū
appicchā … pe …   te ujjhāyanti khiyyanti vipācenti—  "kathañhi nāma
mettiyabhūmajakā bhikkhū āyasmantaṃ dabbaṃ mallaputtaṃ amūlikāya sīlavipattiyā
anuddhaṃsessantī"ti. atha kho te bhikkhū bhagavato etamatthaṃ ārocesuṃ … pe …
"saccaṃ kira, bhikkhave, mettiyabhūmajakā bhikkhū dabbaṃ mallaputtaṃ amūlikāya
sīlavipattiyā anuddhaṃsentī"ti? "saccaṃ, bhagavā"ti … pe …   vigarahitvā … pe …
dhammiṃ kathaṃ katvā bhikkhū āmantesi—</p>
<hr>

<p>
<span class="parno">37</span>
<a class="ms" id="p_4v_821"></a>
"tena hi, bhikkhave, saṇgho dabbassa mallaputtassa sativepullappattassa
sativinayaṃ detu. evañca pana, bhikkhave, dātabbo—  tena, bhikkhave, dabbena
mallaputtena saṇghaṃ upasankamitvā, ekaṃsaṃ uttarāsangaṃ karitvā, vuḍḍhānaṃ
bhikkhūnaṃ pāde vanditvā, ukkuṭikaṃ nisīditvā, añjaliṃ paggahetvā, evamassa
vacanīyo—  ‘ime maṃ, bhante, mettiyabhūmajakā bhikkhū amūlikāya sīlavipattiyā
anuddhaṃsenti. sohaṃ, bhante, sativepullappatto saṇghaṃ sativinayaṃ yācāmī’ti.
dutiyampi yācitabbo. tatiyampi yācitabbo—  ‘ime maṃ, bhante, mettiyabhūmajakā
bhikkhū amūlikāya sīlavipattiyā anuddhaṃsenti. sohaṃ sativepullappatto
tatiyampi, bhante, saṇghaṃ sativinayaṃ yācāmī’ti. byattena bhikkhunā paṭibalena
saṇgho ñāpetabbo—</p>

<p>
<span class="parno">38</span>
<a class="ms" id="p_4v_822"></a>
<a class="msdiv" id="msdiv194"></a>
‘suṇātu me, bhante, saṇgho. ime mettiyabhūmajakā bhikkhū āyasmantaṃ dabbaṃ
mallaputtaṃ amūlikāya sīlavipattiyā anuddhaṃsenti. āyasmā dabbo mallaputto
sativepullappatto saṇghaṃ sativinayaṃ yācati. yadi saṇghassa pattakallaṃ,
saṇgho āyasmato dabbassa mallaputtassa sativepullappattassa sativinayaṃ
dadeyya. esā ñatti.</p>
<hr>

<p>
<span class="parno">39</span>
<a class="ms" id="p_4v_823"></a>
suṇātu me, bhante, saṇgho. ime mettiyabhūmajakā bhikkhū āyasmantaṃ dabbaṃ
mallaputtaṃ amūlikāya sīlavipattiyā anuddhaṃsenti. āyasmā dabbo mallaputto
sativepullappatto saṇghaṃ sativinayaṃ yācati. saṇgho āyasmato dabbassa
mallaputtassa sativepullappattassa sativinayaṃ deti. yassāyasmato khamati
āyasmato dabbassa mallaputtassa sativepullappattassa sativinayassa dānaṃ, so
tuṇhassa; yassa nakkhamati, so bhāseyya.</p>

<p>
<span class="parno">40</span>
<a class="ms" id="p_4v_824"></a>
dutiyampi etamatthaṃ vadāmi … pe …   tatiyampi etamatthaṃ vadāmi—  suṇātu me,
bhante, saṇgho. ime mettiyabhūmajakā bhikkhū āyasmantaṃ dabbaṃ mallaputtaṃ
amūlikāya sīlavipattiyā anuddhaṃsenti. āyasmā dabbo mallaputto
sativepullappatto saṇghaṃ sativinayaṃ yācati. saṇgho āyasmato dabbassa
mallaputtassa sativepullappattassa sativinayaṃ deti. yassāyasmato khamati
āyasmato dabbassa mallaputtassa sativepullappattassa sativinayassa dānaṃ, so
tuṇhassa; yassa nakkhamati, so bhāseyya.</p>
<hr>

<p>
<span class="parno">41</span>
<a class="ms" id="p_4v_825"></a>
dinno saṇghena āyasmato dabbassa mallaputtassa sativepullappattassa sativinayo.
khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">42</span>
<a class="ms" id="p_4v_826"></a>
<a class="msdiv" id="msdiv195"></a>
pañcimāni, bhikkhave, dhammikāni sativinayassa dānāni. suddho hoti bhikkhu
anāpattiko, anuvadanti ca naṃ, yācati ca, tassa saṇgho sativinayaṃ deti
dhammena samaggena—  imāni kho, bhikkhave, pañca dhammikāni sativinayassa
dānānī"ti.</p>
<h3>3 amūḷhavinaya</h3>

<p>
<span class="parno">43</span>
<a class="ms" id="p_4v_827"></a>
<a class="msdiv" id="msdiv196"></a>
tena kho pana samayena gaggo bhikkhu ummattako hoti, cittavipariyāsakato. tena
ummattakena cittavipariyāsakatena bahuṃ assāmaṇakaṃ ajjhāciṇṇaṃ hoti
bhāsitaparikkantaṃ. bhikkhū gaggaṃ bhikkhuṃ ummattakena cittavipariyāsakatena
ajjhāciṇṇena āpattiyā codenti—  "saratāyasmā evarūpiṃ āpattiṃ āpajjitā"ti? so
evaṃ vadeti—  "ahaṃ kho, āvuso, ummattako ahosiṃ cittavipariyāsakato. tena me
ummattakena cittavipariyāsakatena bahuṃ assāmaṇakaṃ ajjhāciṇṇaṃ
bhāsitaparikkantaṃ. nāhaṃ taṃ sarāmi. mūḷhena me etaṃ katan"ti. evampi naṃ
vuccamānā codenteva—  "saratāyasmā evarūpiṃ āpattiṃ āpajjitā"ti? ye te bhikkhū
appicchā … pe …   te ujjhāyanti khiyyanti vipācenti—  "kathañhi nāma bhikkhū gaggaṃ
bhikkhuṃ ummattakena cittavipariyāsakatena ajjhāciṇṇena āpattiyā codessanti—
‘saratāyasmā evarūpiṃ āpattiṃ āpajjitā’ti. so evaṃ vadeti—  ‘ahaṃ kho, āvuso,
ummattako ahosiṃ cittavipariyāsakato. tena me ummattakena cittavipariyāsakatena
bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ taṃ sarāmi. mūḷhena me
etaṃ katan’ti. evampi naṃ vuccamānā codenteva—  ‘saratāyasmā evarūpiṃ āpattiṃ
āpajjitā’"ti? atha kho te bhikkhū bhagavato etamatthaṃ ārocesuṃ … pe …   "saccaṃ
kira, bhikkhave … pe …   saccaṃ, bhagavā"ti … pe …   vigarahitvā … pe …   dhammiṃ kathaṃ
katvā bhikkhū āmantesi—</p>

<p>
<span class="parno">44</span>
<a class="ms" id="p_4v_828"></a>
"saratāyasmā evarūpiṃ āpattiṃ āpajjitā"ti? tyāhaṃ evaṃ vadāmi—  "ahaṃ kho,
āvuso, ummattako ahosiṃ cittavipariyāsakato. tena me ummattakena
cittavipariyāsakatena bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ
taṃ sarāmi. mūḷhena me etaṃ katan"ti. evampi maṃ vuccamānā codenteva—
"saratāyasmā evarūpiṃ āpattiṃ āpajjitā"ti? sohaṃ, bhante, amūḷho saṇghaṃ
amūḷhavinayaṃ yācāmī’ti. dutiyampi yācitabbo. tatiyampi yācitabbo—  ‘ahaṃ,
bhante, ummattako ahosiṃ cittavipariyāsakato. tena me ummattakena
cittavipariyāsakatena bahuṃ assāmaṇakaṃ ajjhāciṇṇaṃ bhāsitaparikkantaṃ. maṃ
bhikkhū ummattakena cittavipariyāsakatena ajjhāciṇṇena āpattiyā codenti—
"saratāyasmā evarūpiṃ āpattiṃ āpajjitā"ti? tyāhaṃ evaṃ vadāmi—  "ahaṃ kho,
āvuso, ummattako ahosiṃ cittavipariyāsakato. tena me ummattakena
cittavipariyāsakatena bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ
taṃ sarāmi mūḷhena me etaṃ katan"ti. evampi maṃ vuccamānā codenteva—
"saratāyasmā evarūpiṃ āpattiṃ āpajjitā"ti? sohaṃ amūḷho tatiyampi, bhante,
saṇghaṃ amūḷhavinayaṃ yācāmī’ti. byattena bhikkhunā paṭibalena saṇgho
ñāpetabbo— 
"tena hi, bhikkhave, saṇgho gaggassa bhikkhuno amūḷhassa amūḷhavinayaṃ detu.
evañca pana, bhikkhave, dātabbo—  tena, bhikkhave, gaggena bhikkhunā saṇghaṃ
upasankamitvā, ekaṃsaṃ uttarāsangaṃ karitvā, vuḍḍhānaṃ bhikkhūnaṃ pāde
vanditvā, ukkuṭikaṃ nisīditvā, añjaliṃ paggahetvā, evamassa vacanīyo—  ‘ahaṃ,
bhante, ummattako ahosiṃ cittavipariyāsakato. tena me ummattakena
cittavipariyāsakatena bahuṃ assāmaṇakaṃ ajjhāciṇṇaṃ bhāsitaparikkantaṃ. maṃ
bhikkhū ummattakena cittavipariyāsakatena ajjhāciṇṇena āpattiyā codenti—</p>
<hr>

<p>
<span class="parno">45</span>
<a class="ms" id="p_4v_829"></a>
<a class="msdiv" id="msdiv197"></a>
"saratāyasmā evarūpiṃ āpattiṃ āpajjitā"ti? so evaṃ vadeti—  "ahaṃ kho, āvuso,
ummattako ahosiṃ cittavipariyāsakato. tena me ummattakena cittavipariyāsakatena
bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ taṃ sarāmi, mūḷhena me
etaṃ katan"ti. evampi naṃ vuccamānā codenteva—  "saratāyasmā evarūpiṃ āpattiṃ
āpajjitā"ti? so amūḷho saṇghaṃ amūḷhavinayaṃ yācati. yadi saṇghassa
pattakallaṃ, saṇgho gaggassa bhikkhuno amūḷhassa amūḷhavinayaṃ dadeyya. esā
ñatti.
‘suṇātu me, bhante, saṇgho. ayaṃ gaggo bhikkhu ummattako ahosi
cittavipariyāsakato. tena ummattakena cittavipariyāsakatena bahuṃ assāmaṇakaṃ
ajjhāciṇṇaṃ bhāsitaparikkantaṃ. bhikkhū gaggaṃ bhikkhuṃ ummattakena
cittavipariyāsakatena ajjhāciṇṇena āpattiyā codenti—</p>

<p>
<span class="parno">46</span>
<a class="ms" id="p_4v_830"></a>
"saratāyasmā evarūpiṃ āpattiṃ āpajjitā"ti? so evaṃ vadeti—  "ahaṃ kho, āvuso,
ummattako ahosiṃ cittavipariyāsakato. tena me ummattakena cittavipariyāsakatena
bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ taṃ sarāmi mūḷhena me
etaṃ katan"ti. evampi naṃ vuccamānā codenteva—  "saratāyasmā evarūpiṃ āpattiṃ
āpajjitā"ti? so amūḷho saṇghaṃ amūḷhavinayaṃ yācati. saṇgho gaggassa bhikkhuno
amūḷhassa amūḷhavinayaṃ deti. yassāyasmato khamati gaggassa bhikkhuno amūḷhassa
amūḷhavinayassa dānaṃ, so tuṇhassa; yassa nakkhamati, so bhāseyya.
suṇātu me, bhante, saṇgho. ayaṃ gaggo bhikkhu ummattako ahosi
cittavipariyāsakato. tena ummattakena cittavipariyāsakatena bahuṃ assāmaṇakaṃ
ajjhāciṇṇaṃ bhāsitaparikkantaṃ. bhikkhū gaggaṃ bhikkhuṃ ummattakena
cittavipariyāsakatena ajjhāciṇṇena āpattiyā codenti—</p>
<hr>

<p>
<span class="parno">47</span>
<a class="ms" id="p_4v_831"></a>
dutiyampi etamatthaṃ vadāmi … pe …   tatiyampi etamatthaṃ vadāmi … pe …  .</p>

<p>
<span class="parno">48</span>
<a class="ms" id="p_4v_832"></a>
dinno saṇghena gaggassa bhikkhuno amūḷhassa amūḷhavinayo. khamati saṇghassa,
tasmā tuṇhī, evametaṃ dhārayāmī’ti.</p>
<hr>

<p>
<span class="parno">49</span>
<a class="ms" id="p_4v_833"></a>
<a class="msdiv" id="msdiv198"></a>
tīṇimāni, bhikkhave, adhammikāni amūḷhavinayassa dānāni, tīṇi dhammikāni.
katamāni tīṇi adhammikāni amūḷhavinayassa dānāni?</p>

<p>
<span class="parno">50</span>
<a class="ms" id="p_4v_834"></a>
idha pana, bhikkhave, bhikkhu āpattiṃ āpanno hoti. tamenaṃ codeti saṇgho vā,
sambahulā vā, ekapuggalo vā—  ‘saratāyasmā evarūpiṃ āpattiṃ āpajjitā’ti? so
saramānova evaṃ vadeti—  ‘na kho ahaṃ, āvuso, sarāmi evarūpiṃ āpattiṃ
āpajjitā’ti. tassa saṇgho amūḷhavinayaṃ deti. adhammikaṃ amūḷhavinayassa dānaṃ.</p>

<p>
<span class="parno">51</span>
<a class="ms" id="p_4v_835"></a>
idha pana, bhikkhave, bhikkhu āpattiṃ āpanno hoti. tamenaṃ codeti saṇgho vā,
sambahulā vā, ekapuggalo vā—  ‘saratāyasmā evarūpiṃ āpattiṃ āpajjitā’ti? so
saramānova evaṃ vadeti—  ‘sarāmi kho ahaṃ, āvuso, yathāsupinantenā’ti. tassa
saṇgho amūḷhavinayaṃ deti. adhammikaṃ amūḷhavinayassa dānaṃ.</p>

<p>
<span class="parno">52</span>
<a class="ms" id="p_4v_836"></a>
idha pana, bhikkhave, bhikkhu āpattiṃ āpanno hoti. tamenaṃ codeti saṇgho vā,
sambahulā vā, ekapuggalo vā—  ‘saratāyasmā evarūpiṃ āpattiṃ āpajjitā’ti? so
anummattako ummattakālayaṃ karoti—  ‘ahampi kho evaṃ karomi. tumhepi evaṃ
karotha. mayhampi etaṃ kappati. tumhākampetaṃ kappatī’ti. tassa saṇgho
amūḷhavinayaṃ deti. adhammikaṃ amūḷhavinayassa dānaṃ. imāni tīṇi adhammikāni
amūḷhavinayassa dānāni.</p>

<p>
<span class="parno">53</span>
<a class="ms" id="p_4v_837"></a>
<a class="msdiv" id="msdiv199"></a>
katamāni tīṇi dhammikāni amūḷhavinayassa dānāni?</p>
<hr>

<p>
<span class="parno">54</span>
<a class="ms" id="p_4v_838"></a>
idha pana, bhikkhave, bhikkhu ummattako hoti cittavipariyāsakato. tena
ummattakena cittavipariyāsakatena bahuṃ assāmaṇakaṃ ajjhāciṇṇaṃ hoti
bhāsitaparikkantaṃ. tamenaṃ codeti saṇgho vā, sambahulā vā, ekapuggalo vā—
‘saratāyasmā evarūpiṃ āpattiṃ āpajjitā’ti? so assaramānova evaṃ vadeti—  ‘na
kho ahaṃ, āvuso, sarāmi evarūpiṃ āpattiṃ āpajjitā’ti. tassa saṇgho
amūḷhavinayaṃ deti. dhammikaṃ amūḷhavinayassa dānaṃ.</p>

<p>
<span class="parno">55</span>
<a class="ms" id="p_4v_839"></a>
idha pana, bhikkhave, bhikkhu ummattako hoti cittavipariyāsakato. tena
ummattakena cittavipariyāsakatena bahuṃ assāmaṇakaṃ ajjhāciṇṇaṃ hoti
bhāsitaparikkantaṃ. tamenaṃ codeti saṇgho vā, sambahulā vā, ekapuggalo vā—
‘saratāyasmā evarūpiṃ āpattiṃ āpajjitā’ti? so assaramānova evaṃ vadeti—
‘sarāmi kho ahaṃ, āvuso, yathāsupinantenā’ti. tassa saṇgho amūḷhavinayaṃ deti.
dhammikaṃ amūḷhavinayassa dānaṃ.</p>

<p>
<span class="parno">56</span>
<a class="ms" id="p_4v_840"></a>
idha pana, bhikkhave, bhikkhu ummattako hoti cittavipariyāsakato. tena
ummattakena cittavipariyāsakatena bahuṃ assāmaṇakaṃ ajjhāciṇṇaṃ hoti
bhāsitaparikkantaṃ. tamenaṃ codeti saṇgho vā, sambahulā vā, ekapuggalo vā—
‘saratāyasmā evarūpiṃ āpattiṃ āpajjitā’ti? so ummattako ummattakālayaṃ karoti—
‘ahampi evaṃ karomi. tumhepi evaṃ karotha. mayhampi etaṃ kappati.
tumhākampetaṃ kappatī’ti. tassa saṇgho amūḷhavinayaṃ deti. dhammikaṃ
amūḷhavinayassa dānaṃ. imāni tīṇi dhammikāni amūḷhavinayassa dānānī"ti.</p>
<h3>4 paṭiññātakaraṇa</h3>

<p>
<span class="parno">57</span>
<a class="ms" id="p_4v_841"></a>
<a class="msdiv" id="msdiv200"></a>
tena kho pana samayena chabbaggiyā bhikkhū appaṭiññāya bhikkhūnaṃ kammāni
karonti—  tajjanīyampi, niyassampi, pabbājanīyampi, paṭisāraṇīyampi,
ukkhepanīyampi. ye te bhikkhū appicchā … pe …   te ujjhāyanti khiyyanti vipācenti—
"kathañhi nāma chabbaggiyā bhikkhū appaṭiññāya bhikkhūnaṃ kammāni karissanti—
tajjanīyampi, niyassampi, pabbājanīyampi, paṭisāraṇīyampi, ukkhepanīyampī"ti.
atha kho te bhikkhū bhagavato etamatthaṃ ārocesuṃ … pe …   "saccaṃ kira,
bhikkhave … pe …   "saccaṃ, bhagavā"ti … pe …   vigarahitvā … pe …   dhammiṃ kathaṃ katvā
bhikkhū āmantesi—  "na, bhikkhave, appaṭiññāya bhikkhūnaṃ kammaṃ kātabbaṃ—
tajjanīyaṃ vā, niyassaṃ vā, pabbājanīyaṃ vā, paṭisāraṇīyaṃ vā, ukkhepanīyaṃ vā.
yo kareyya, āpatti dukkaṭassa.</p>
<hr>

<p>
<span class="parno">58</span>
<a class="ms" id="p_4v_842"></a>
<a class="msdiv" id="msdiv201"></a>
evaṃ kho, bhikkhave, adhammikaṃ hoti paṭiññātakaraṇaṃ, evaṃ dhammikaṃ.
kathañca, bhikkhave, adhammikaṃ hoti paṭiññātakaraṇaṃ?</p>

<p>
<span class="parno">59</span>
<a class="ms" id="p_4v_843"></a>
bhikkhu pārājikaṃ ajjhāpanno hoti. tamenaṃ codeti saṇgho vā, sambahulā vā,
ekapuggalo vā—  ‘pārājikaṃ āyasmā ajjhāpanno’ti? so evaṃ vadeti—  ‘na kho ahaṃ,
āvuso, pārājikaṃ ajjhāpanno, saṇghādisesaṃ ajjhāpanno’ti. taṃ saṇgho
saṇghādisesena kāreti. adhammikaṃ paṭiññātakaraṇaṃ.</p>

<p>
<span class="parno">60</span>
<a class="ms" id="p_4v_844"></a>
bhikkhu pārājikaṃ ajjhāpanno hoti. tamenaṃ codeti saṇgho vā, sambahulā vā,
ekapuggalo vā—  ‘pārājikaṃ āyasmā ajjhāpanno’ti? so evaṃ vadeti—  ‘na kho ahaṃ,
āvuso, pārājikaṃ ajjhāpanno, thullaccayaṃ … pe …   pācittiyaṃ … pe …
pāṭidesanīyaṃ … pe …   dukkaṭaṃ … pe …   dubbhāsitaṃ ajjhāpanno’ti. taṃ saṇgho
dubbhāsitena kāreti. adhammikaṃ paṭiññātakaraṇaṃ.</p>

<p>
<span class="parno">61</span>
<a class="ms" id="p_4v_845"></a>
bhikkhu saṇghādisesaṃ … pe …   thullaccayaṃ … pe …   pācittiyaṃ … pe …   pāṭidesanīyaṃ … pe …
dukkaṭaṃ … pe …   dubbhāsitaṃ ajjhāpanno hoti. tamenaṃ codeti saṇgho vā,
sambahulā vā, ekapuggalo vā—  ‘dubbhāsitaṃ āyasmā ajjhāpanno’ti? so evaṃ
vadeti—  ‘na kho ahaṃ, āvuso, dubbhāsitaṃ ajjhāpanno, pārājikaṃ ajjhāpanno’ti.
taṃ saṇgho pārājikena kāreti. adhammikaṃ paṭiññātakaraṇaṃ.</p>

<p>
<span class="parno">62</span>
<a class="ms" id="p_4v_846"></a>
bhikkhu dubbhāsitaṃ ajjhāpanno hoti. tamenaṃ codeti saṇgho vā, sambahulā vā,
ekapuggalo vā—  ‘dubbhāsitaṃ āyasmā ajjhāpanno’ti? so evaṃ vadeti—  ‘na kho
ahaṃ, āvuso, dubbhāsitaṃ ajjhāpanno, saṇghādisesaṃ … pe …   thullaccayaṃ … pe …
pācittiyaṃ … pe …   pāṭidesanīyaṃ … pe …   dukkaṭaṃ ajjhāpanno’ti. taṃ saṇgho dukkaṭena
kāreti. adhammikaṃ paṭiññātakaraṇaṃ. evaṃ kho, bhikkhave, adhammikaṃ hoti
paṭiññātakaraṇaṃ.</p>

<p>
<span class="parno">63</span>
<a class="ms" id="p_4v_847"></a>
kathañca, bhikkhave, dhammikaṃ hoti paṭiññātakaraṇaṃ? bhikkhu pārājikaṃ
ajjhāpanno hoti. tamenaṃ codeti saṇgho vā, sambahulā vā, ekapuggalo vā—
‘pārājikaṃ āyasmā ajjhāpanno’ti? so evaṃ vadeti—  ‘āma, āvuso, pārājikaṃ
ajjhāpanno’ti. taṃ saṇgho pārājikena kāreti. dhammikaṃ paṭiññātakaraṇaṃ.</p>

<p>
<span class="parno">64</span>
<a class="ms" id="p_4v_848"></a>
bhikkhu saṇghādisesaṃ … pe …   thullaccayaṃ … pe …   pācittiyaṃ … pe …   pāṭidesanīyaṃ … pe …
dukkaṭaṃ … pe …   dubbhāsitaṃ ajjhāpanno hoti. tamenaṃ codeti saṇgho vā,
sambahulā vā, ekapuggalo vā—  ‘dubbhāsitaṃ āyasmā ajjhāpanno’ti? so evaṃ
vadeti—  ‘āma, āvuso, dubbhāsitaṃ ajjhāpanno’ti. taṃ saṇgho dubbhāsitena
kāreti. dhammikaṃ paṭiññātakaraṇaṃ. evaṃ kho, bhikkhave, dhammikaṃ hoti
paṭiññātakaraṇan"ti.</p>
<h3>5 yebhuyyasikā</h3>

<p>
<span class="parno">65</span>
<a class="ms" id="p_4v_849"></a>
<a class="msdiv" id="msdiv202"></a>
tena kho pana samayena bhikkhū saṇghamajjhe bhaṇḍanajātā kalahajātā vivādāpannā
aññamaññaṃ mukhasattīhi vitudantā viharanti, na sakkonti taṃ adhikaraṇaṃ
vūpasametuṃ. bhagavato etamatthaṃ ārocesuṃ. "anujānāmi, bhikkhave, evarūpaṃ
adhikaraṇaṃ yebhuyyasikāya vūpasametuṃ. pañcahangehi samannāgato bhikkhu
salākaggāhāpako sammannitabbo—  yo na chandāgatiṃ gaccheyya, na dosāgatiṃ
gaccheyya, na mohāgatiṃ gaccheyya, na bhayāgatiṃ gaccheyya, gahitāgahitañca
jāneyya. evañca pana, bhikkhave, sammannitabbo. paṭhamaṃ bhikkhu yācitabbo,
yācitvā byattena bhikkhunā paṭibalena saṇgho ñāpetabbo—</p>

<p>
<span class="parno">66</span>
<a class="ms" id="p_4v_850"></a>
<a class="msdiv" id="msdiv203"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
bhikkhuṃ salākaggāhāpakaṃ sammanneyya. esā ñatti.</p>

<p>
<span class="parno">67</span>
<a class="ms" id="p_4v_851"></a>
suṇātu me, bhante, saṇgho. saṇgho itthannāmaṃ bhikkhuṃ salākaggāhāpakaṃ
sammannati. yassāyasmato khamati itthannāmassa bhikkhuno salākaggāhāpakassa
sammuti, so tuṇhassa; yassa nakkhamati, so bhāseyya.</p>

<p>
<span class="parno">68</span>
<a class="ms" id="p_4v_852"></a>
sammato saṇghena itthannāmo bhikkhu salākaggāhāpako. khamati saṇghassa, tasmā
tuṇhī, evametaṃ dhārayāmī’ti.</p>
<hr>

<p>
<span class="parno">69</span>
<a class="ms" id="p_4v_853"></a>
<a class="msdiv" id="msdiv204"></a>
dasayime, bhikkhave, adhammikā salākaggāhā, dasa dhammikā. katame dasa
adhammikā salākaggāhā? oramattakañca adhikaraṇaṃ hoti, na ca gatigataṃ hoti, na
ca saritasāritaṃ hoti, jānāti adhammavādī bahutarāti, appeva nāma adhammavādī
bahutarā assūti, jānāti saṇgho bhijjissatīti, appeva nāma saṇgho bhijjeyyāti,
adhammena gaṇhanti, vaggā gaṇhanti, na ca yathādiṭṭhiyā gaṇhanti—  ime dasa
adhammikā salākaggāhā.</p>

<p>
<span class="parno">70</span>
<a class="ms" id="p_4v_854"></a>
katame dasa dhammikā salākaggāhā? na ca oramattakaṃ adhikaraṇaṃ hoti,
gatigatañca hoti, saritasāritañca hoti, jānāti dhammavādī bahutarāti, appeva
nāma dhammavādī bahutarā assūti, jānāti saṇgho na bhijjissatīti, appeva nāma
saṇgho na bhijjeyyāti, dhammena gaṇhanti, samaggā gaṇhanti, yathādiṭṭhiyā ca
gaṇhanti—  ime dasa dhammikā salākaggāhā"ti.</p>
<h3>6 tassapāpiyasikā</h3>

<p>
<span class="parno">71</span>
<a class="ms" id="p_4v_855"></a>
<a class="msdiv" id="msdiv205"></a>
tena kho pana samayena upavāḷo bhikkhu saṇghamajjhe āpattiyā anuyuñjiyamāno
avajānitvā paṭijānāti, paṭijānitvā avajānāti, aññenaññaṃ paṭicarati,
sampajānamusā bhāsati. ye te bhikkhū appicchā … pe …   te ujjhāyanti khiyyanti
vipācenti—  "kathañhi nāma upavāḷo bhikkhu saṇghamajjhe āpattiyā anuyuñjiyamāno
avajānitvā paṭijānissati, paṭijānitvā avajānissati, aññenaññaṃ paṭicarissati,
sampajānamusā bhāsissatī"ti. atha kho te bhikkhū bhagavato etamatthaṃ
ārocesuṃ … pe …   "saccaṃ kira, bhikkhave … pe …   "saccaṃ, bhagavā"ti … pe …
vigarahitvā … pe …   dhammiṃ kathaṃ katvā bhikkhū āmantesi—  "tena hi, bhikkhave,
saṇgho upavāḷassa bhikkhuno tassapāpiyasikākammaṃ karotu. evañca pana,
bhikkhave, kātabbaṃ. paṭhamaṃ upavāḷo bhikkhu codetabbo, codetvā sāretabbo,
sāretvā āpattiṃ āropetabbo, āpattiṃ āropetvā byattena bhikkhunā paṭibalena
saṇgho ñāpetabbo—</p>

<p>
<span class="parno">72</span>
<a class="ms" id="p_4v_856"></a>
<a class="msdiv" id="msdiv206"></a>
‘suṇātu me, bhante, saṇgho. ayaṃ upavāḷo bhikkhu saṇghamajjhe āpattiyā
anuyuñjiyamāno avajānitvā paṭijānāti, paṭijānitvā avajānāti, aññenaññaṃ
paṭicarati, sampajānamusā bhāsati. yadi saṇghassa pattakallaṃ, saṇgho
upavāḷassa bhikkhuno tassapāpiyasikākammaṃ kareyya. esā ñatti.</p>

<p>
<span class="parno">73</span>
<a class="ms" id="p_4v_857"></a>
suṇātu me, bhante, saṇgho. ayaṃ upavāḷo bhikkhu saṇghamajjhe āpattiyā
anuyuñjiyamāno avajānitvā paṭijānāti, paṭijānitvā avajānāti, aññenaññaṃ
paṭicarati, sampajānamusā bhāsati. saṇgho upavāḷassa bhikkhuno
tassapāpiyasikākammaṃ karoti. yassāyasmato khamati upavāḷassa bhikkhuno
tassapāpiyasikākammassa karaṇaṃ, so tuṇhassa; yassa nakkhamati, so bhāseyya.</p>

<p>
<span class="parno">74</span>
<a class="ms" id="p_4v_858"></a>
dutiyampi etamatthaṃ vadāmi … pe …   tatiyampi etamatthaṃ vadāmi … pe …  .</p>
<hr>

<p>
<span class="parno">75</span>
<a class="ms" id="p_4v_859"></a>
kataṃ saṇghena upavāḷassa bhikkhuno tassapāpiyasikākammaṃ. khamati saṇghassa,
tasmā tuṇhī, evametaṃ dhārayāmī’ti.</p>

<p>
<span class="parno">76</span>
<a class="ms" id="p_4v_860"></a>
<a class="msdiv" id="msdiv207"></a>
pañcimāni, bhikkhave, dhammikāni tassapāpiyasikākammassa karaṇāni. asuci ca
hoti, alajjī ca, sānuvādo ca, tassa saṇgho tassapāpiyasikākammaṃ karoti
dhammena, samaggena—  imāni kho, bhikkhave, pañca dhammikāni
tassapāpiyasikākammassa karaṇāni.</p>
<h3>6.1 adhammakammadvādasaka</h3>

<p>
<span class="parno">77</span>
<a class="ms" id="p_4v_861"></a>
<a class="msdiv" id="msdiv208"></a>
tīhi, bhikkhave, angehi samannāgataṃ tassapāpiyasikākammaṃ adhammakammañca
hoti, avinayakammañca, duvūpasantañca. asammukhā kataṃ hoti, appaṭipucchākataṃ
hoti, appaṭiññāya kataṃ hoti … pe …   adhammena kataṃ hoti, vaggena kataṃ hoti—
imehi kho, bhikkhave, tīhangehi samannāgataṃ tassapāpiyasikākammaṃ
adhammakammañca hoti, avinayakammañca, duvūpasantañca.</p>
<h3>6.2 dhammakammadvādasaka</h3>

<p>
<span class="parno">78</span>
<a class="ms" id="p_4v_862"></a>
<a class="msdiv" id="msdiv209"></a>
tīhi, bhikkhave, angehi samannāgataṃ tassapāpiyasikākammaṃ dhammakammañca hoti,
vinayakammañca, suvūpasantañca. sammukhā kataṃ hoti, paṭipucchākataṃ hoti,
paṭiññāya kataṃ hoti … pe …   dhammena kataṃ hoti, samaggena kataṃ hoti—  imehi
kho, bhikkhave, tīhangehi samannāgataṃ tassapāpiyasikākammaṃ dhammakammañca
hoti, vinayakammañca, suvūpasantañca.</p>
<h3>6.3 ākankhamānachakka</h3>

<p>
<span class="parno">79</span>
<a class="ms" id="p_4v_863"></a>
<a class="msdiv" id="msdiv210"></a>
tīhi, bhikkhave, angehi samannāgatassa bhikkhuno ākankhamāno saṇgho
tassapāpiyasikākammaṃ kareyya. bhaṇḍanakārako hoti kalahakārako vivādakārako
bhassakārako saṇghe adhikaraṇakārako; bālo hoti abyatto āpattibahulo anapadāno;
gihisaṃsaṭṭho viharati ananulomikehi gihisaṃsaggehi—  imehi kho, bhikkhave,
tīhangehi samannāgatassa bhikkhuno ākankhamāno saṇgho tassapāpiyasikākammaṃ
kareyya. (1)</p>

<p>
<span class="parno">80</span>
<a class="ms" id="p_4v_864"></a>
aparehipi, bhikkhave, tīhangehi samannāgatassa bhikkhuno ākankhamāno saṇgho
tassapāpiyasikākammaṃ kareyya. adhisīle sīlavipanno hoti, ajjhācāre
ācāravipanno hoti, atidiṭṭhiyā diṭṭhivipanno hoti—  imehi kho, bhikkhave … pe …  .
(2)</p>

<p>
<span class="parno">81</span>
<a class="ms" id="p_4v_865"></a>
aparehipi, bhikkhave … pe …   buddhassa avaṇṇaṃ bhāsati, dhammassa avaṇṇaṃ bhāsati,
saṇghassa avaṇṇaṃ bhāsati—  imehi kho, bhikkhave, tīhangehi samannāgatassa
bhikkhuno ākankhamāno saṇgho tassapāpiyasikākammaṃ kareyya. (3)</p>

<p>
<span class="parno">82</span>
<a class="ms" id="p_4v_866"></a>
tiṇṇaṃ, bhikkhave, bhikkhūnaṃ ākankhamāno saṇgho tassapāpiyasikākammaṃ kareyya.
eko bhaṇḍanakārako hoti … pe …   saṇghe adhikaraṇakārako; eko bālo hoti abyatto
āpattibahulo anapadāno; eko gihisaṃsaṭṭho viharati ananulomikehi
gihisaṃsaggehi—  imesaṃ kho, bhikkhave, tiṇṇaṃ bhikkhūnaṃ ākankhamāno saṇgho
tassapāpiyasikākammaṃ kareyya. (4)</p>

<p>
<span class="parno">83</span>
<a class="ms" id="p_4v_867"></a>
aparesampi, bhikkhave, tiṇṇaṃ bhikkhūnaṃ ākankhamāno saṇgho
tassapāpiyasikākammaṃ kareyya. eko adhisīle sīlavipanno hoti, eko ajjhācāre
ācāravipanno hoti, eko atidiṭṭhiyā diṭṭhivipanno hoti—  imesaṃ kho,
bhikkhave … pe …  . (5)</p>

<p>
<span class="parno">84</span>
<a class="ms" id="p_4v_868"></a>
aparesampi, bhikkhave … pe …   eko buddhassa avaṇṇaṃ bhāsati, eko dhammassa avaṇṇaṃ
bhāsati, eko saṇghassa avaṇṇaṃ bhāsati—  imesaṃ kho, bhikkhave, tiṇṇaṃ
bhikkhūnaṃ ākankhamāno saṇgho tassapāpiyasikākammaṃ kareyya. (6)</p>
<h3>6.4 aṭṭhārasavatta</h3>

<p>
<span class="parno">85</span>
<a class="ms" id="p_4v_869"></a>
<a class="msdiv" id="msdiv211"></a>
tassapāpiyasikākammakatena, bhikkhave, bhikkhunā sammā vattitabbaṃ. tatrāyaṃ
sammāvattanā—</p>

<p>
<span class="parno">86</span>
<a class="ms" id="p_4v_870"></a>
na upasampādetabbaṃ, na nissayo dātabbo, na sāmaṇero upaṭṭhāpetabbo, na
bhikkhunovādakasammuti sāditabbā, sammatenapi bhikkhuniyo na ovaditabbā … pe …   na
bhikkhūhi sampayojetabban"ti. atha kho saṇgho upavāḷassa bhikkhuno
tassapāpiyasikākammaṃ akāsi.</p>
<h3>7 tiṇavatthārakah</h3>

<p>
<span class="parno">87</span>
<a class="ms" id="p_4v_871"></a>
<a class="msdiv" id="msdiv212"></a>
tena kho pana samayena bhikkhūnaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ hoti bhāsitaparikkantaṃ. atha kho tesaṃ
bhikkhūnaṃ etadahosi—  "amhākaṃ kho bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyya. kathaṃ nu kho amhehi
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">88</span>
<a class="ms" id="p_4v_872"></a>
"idha pana, bhikkhave, bhikkhūnaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ hoti bhāsitaparikkantaṃ. tatra ce
bhikkhūnaṃ evaṃ hoti—  ‘amhākaṃ kho bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ; sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyyā’ti, anujānāmi, bhikkhave, evarūpaṃ
adhikaraṇaṃ tiṇavatthārakena vūpasametuṃ. evañca pana, bhikkhave,
vūpasametabbaṃ. sabbeheva ekajjhaṃ sannipatitabbaṃ, sannipatitvā byattena
bhikkhunā paṭibalena saṇgho ñāpetabbo—</p>

<p>
<span class="parno">89</span>
<a class="ms" id="p_4v_873"></a>
‘suṇātu me, bhante, saṇgho. amhākaṃ bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyya. yadi saṇghassa pattakallaṃ, saṇgho
imaṃ adhikaraṇaṃ tiṇavatthārakena vūpasameyya, ṭhapetvā thullavajjaṃ, ṭhapetvā
gihippaṭisaṃyuttan’ti. ekatopakkhikānaṃ bhikkhūnaṃ byattena bhikkhunā
paṭibalena sako pakkho ñāpetabbo—</p>

<p>
<span class="parno">90</span>
<a class="ms" id="p_4v_874"></a>
‘suṇantu me āyasmantā. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. yadāyasmantānaṃ pattakallaṃ, ahaṃ yā ceva āyasmantānaṃ
āpatti, yā ca attano āpatti, āyasmantānañceva atthāya, attano ca atthāya,
saṇghamajjhe tiṇavatthārakena deseyyaṃ, ṭhapetvā thullavajjaṃ, ṭhapetvā
gihippaṭisaṃyuttan’ti.</p>

<p>
<span class="parno">91</span>
<a class="ms" id="p_4v_875"></a>
athāparesaṃ ekatopakkhikānaṃ bhikkhūnaṃ byattena bhikkhunā paṭibalena sako
pakkho ñāpetabbo—</p>
<hr>

<p>
<span class="parno">92</span>
<a class="ms" id="p_4v_876"></a>
‘suṇantu me āyasmantā. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. yadāyasmantānaṃ pattakallaṃ, ahaṃ yā ceva āyasmantānaṃ
āpatti, yā ca attano āpatti, āyasmantānañceva atthāya, attano ca atthāya,
saṇghamajjhe tiṇavatthārakena deseyyaṃ, ṭhapetvā thullavajjaṃ, ṭhapetvā
gihippaṭisaṃyuttan’ti.</p>
<hr>

<p>
<span class="parno">93</span>
<a class="ms" id="p_4v_877"></a>
<a class="msdiv" id="msdiv213"></a>
athāparesaṃ ekatopakkhikānaṃ bhikkhūnaṃ byattena bhikkhunā paṭibalena saṇgho
ñāpetabbo—</p>

<p>
<span class="parno">94</span>
<a class="ms" id="p_4v_878"></a>
‘suṇātu me, bhante, saṇgho. amhākaṃ bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyya. yadi saṇghassa pattakallaṃ, ahaṃ
yā ceva imesaṃ āyasmantānaṃ āpatti, yā ca attano āpatti, imesañceva
āyasmantānaṃ atthāya, attano ca atthāya, saṇghamajjhe tiṇavatthārakena
deseyyaṃ, ṭhapetvā thullavajjaṃ, ṭhapetvā gihippaṭisaṃyuttaṃ. esā ñatti.</p>

<p>
<span class="parno">95</span>
<a class="ms" id="p_4v_879"></a>
suṇātu me, bhante, saṇgho. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. ahaṃ yā ceva imesaṃ āyasmantānaṃ āpatti, yā ca attano
āpatti, imesañceva āyasmantānaṃ atthāya, attano ca atthāya, saṇghamajjhe
tiṇavatthārakena desemi, ṭhapetvā thullavajjaṃ, ṭhapetvā gihippaṭisaṃyuttaṃ.
yassāyasmato khamati amhākaṃ imāsaṃ āpattīnaṃ saṇghamajjhe tiṇavatthārakena
desanā, ṭhapetvā thullavajjaṃ, ṭhapetvā gihippaṭisaṃyuttaṃ, so tuṇhassa; yassa
nakkhamati, so bhāseyya.</p>
<hr>

<p>
<span class="parno">96</span>
<a class="ms" id="p_4v_880"></a>
desitā amhākaṃ imā āpattiyo saṇghamajjhe tiṇavatthārakena, ṭhapetvā
thullavajjaṃ, ṭhapetvā gihippaṭisaṃyuttaṃ. khamati saṇghassa, tasmā tuṇhī,
evametaṃ dhārayāmī’ti.</p>

<p>
<span class="parno">97</span>
<a class="ms" id="p_4v_881"></a>
<a class="msdiv" id="msdiv214"></a>
athāparesaṃ ekatopakkhikānaṃ bhikkhūnaṃ byattena bhikkhunā paṭibalena saṇgho
ñāpetabbo—</p>

<p>
<span class="parno">98</span>
<a class="ms" id="p_4v_882"></a>
‘suṇātu me, bhante, saṇgho. amhākaṃ bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyya. yadi saṇghassa pattakallaṃ, ahaṃ
yā ceva imesaṃ āyasmantānaṃ āpatti, yā ca attano āpatti, imesañceva
āyasmantānaṃ atthāya, attano ca atthāya, saṇghamajjhe tiṇavatthārakena
deseyyaṃ, ṭhapetvā thullavajjaṃ, ṭhapetvā gihippaṭisaṃyuttaṃ. esā ñatti.</p>

<p>
<span class="parno">99</span>
<a class="ms" id="p_4v_883"></a>
suṇātu me, bhante, saṇgho. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. ahaṃ yā ceva imesaṃ āyasmantānaṃ āpatti, yā ca attano
āpatti, imesañceva āyasmantānaṃ atthāya, attano ca atthāya, saṇghamajjhe
tiṇavatthārakena desemi, ṭhapetvā thullavajjaṃ, ṭhapetvā gihippaṭisaṃyuttaṃ.
yassāyasmato khamati amhākaṃ imāsaṃ āpattīnaṃ saṇghamajjhe tiṇavatthārakena
desanā, ṭhapetvā thullavajjaṃ, ṭhapetvā gihippaṭisaṃyuttaṃ, so tuṇhassa; yassa
nakkhamati, so bhāseyya.</p>

<p>
<span class="parno">100</span>
<a class="ms" id="p_4v_884"></a>
desitā amhākaṃ imā āpattiyo saṇghamajjhe tiṇavatthārakena, ṭhapetvā
thullavajjaṃ, ṭhapetvā gihippaṭisaṃyuttaṃ. khamati saṇghassa, tasmā tuṇhī,
evametaṃ dhārayāmī’ti.</p>
<hr>

<p>
<span class="parno">101</span>
<a class="ms" id="p_4v_885"></a>
evañca pana, bhikkhave, te bhikkhū tāhi āpattīhi vuṭṭhitā honti, ṭhapetvā
thullavajjaṃ, ṭhapetvā gihippaṭisaṃyuttaṃ, ṭhapetvā diṭṭhāvikammaṃ, ṭhapetvā ye
na tattha hontī"ti.</p>
<h3>8 adhikaraṇa</h3>

<p>
<span class="parno">102</span>
<a class="ms" id="p_4v_886"></a>
<a class="msdiv" id="msdiv215"></a>
tena kho pana samayena bhikkhūpi bhikkhūhi vivadanti, bhikkhūpi bhikkhunīhi
vivadanti, bhikkhuniyopi bhikkhūhi vivadanti, channopi bhikkhu bhikkhunīnaṃ
anupakhajja bhikkhūhi saddhiṃ vivadati, bhikkhunīnaṃ pakkhaṃ gāheti. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma channo
bhikkhu bhikkhunīnaṃ anupakhajja bhikkhūhi saddhiṃ vivadissati, bhikkhunīnaṃ
pakkhaṃ gāhessatīti. atha kho te bhikkhū bhagavato etamatthaṃ ārocesuṃ … pe …
saccaṃ kira, bhikkhave … pe …   saccaṃ, bhagavā"ti … pe …   vigarahitvā … pe …   dhammiṃ
kathaṃ katvā bhikkhū āmantesi—</p>

<p>
<span class="parno">103</span>
<a class="ms" id="p_4v_887"></a>
"cattārimāni, bhikkhave, adhikaraṇāni—  vivādādhikaraṇaṃ, anuvādādhikaraṇaṃ,
āpattādhikaraṇaṃ, kiccādhikaraṇaṃ.</p>
<hr>

<p>
<span class="parno">104</span>
<a class="ms" id="p_4v_888"></a>
tattha katamaṃ vivādādhikaraṇaṃ? idha pana, bhikkhave, bhikkhū vivadanti—
dhammoti vā adhammoti vā, vinayoti vā avinayoti vā, bhāsitaṃ lapitaṃ
tathāgatenāti vā abhāsitaṃ alapitaṃ tathāgatenāti vā, āciṇṇaṃ tathāgatenāti vā
anāciṇṇaṃ tathāgatenāti vā, paññattaṃ tathāgatenāti vā apaññattaṃ tathāgatenāti
vā, āpattīti vā anāpattīti vā, lahukā āpattīti vā garukā āpattīti vā, sāvasesā
āpattīti vā anavasesā āpattīti vā, duṭṭhullā āpattīti vā aduṭṭhullā āpattīti
vā? yaṃ tattha bhaṇḍanaṃ kalaho viggaho vivādo nānāvādo aññathāvādo vipaccatāya
vohāro medhagaṃ—  idaṃ vuccati vivādādhikaraṇaṃ. (1)</p>

<p>
<span class="parno">105</span>
<a class="ms" id="p_4v_889"></a>
tattha katamaṃ anuvādādhikaraṇaṃ? idha pana, bhikkhave, bhikkhū bhikkhuṃ
anuvadanti sīlavipattiyā vā ācāravipattiyā vā diṭṭhivipattiyā vā ājīvavipattiyā
vā. yo tattha anuvādo anuvadanā anullapanā anubhaṇanā anusampavankatā
abbhussahanatā anubalappadānaṃ—  idaṃ vuccati anuvādādhikaraṇaṃ. (2)</p>

<p>
<span class="parno">106</span>
<a class="ms" id="p_4v_890"></a>
tattha katamaṃ āpattādhikaraṇaṃ? pañcapi āpattikkhandhā āpattādhikaraṇaṃ,
sattapi āpattikkhandhā āpattādhikaraṇaṃ—  idaṃ vuccati āpattādhikaraṇaṃ. (3)</p>

<p>
<span class="parno">107</span>
<a class="ms" id="p_4v_891"></a>
tattha katamaṃ kiccādhikaraṇaṃ? yā saṇghassa kiccayatā, karaṇīyatā,
apalokanakammaṃ, ñattikammaṃ, ñattidutiyakammaṃ, ñatticatutthakammaṃ—  idaṃ
vuccati kiccādhikaraṇaṃ. (4)</p>
<hr>

<p>
<span class="parno">108</span>
<a class="ms" id="p_4v_892"></a>
<a class="msdiv" id="msdiv216"></a>
vivādādhikaraṇassa kiṃ mūlaṃ? cha vivādamūlāni vivādādhikaraṇassa mūlaṃ. tīṇipi
akusalamūlāni vivādādhikaraṇassa mūlaṃ, tīṇipi kusalamūlāni vivādādhikaraṇassa
mūlaṃ. katamāni cha vivādamūlāni vivādādhikaraṇassa mūlaṃ? idha pana,
bhikkhave, bhikkhu kodhano hoti upanāhī. yo so, bhikkhave, bhikkhu kodhano hoti
upanāhī, so sattharipi agāravo viharati appatisso, dhammepi agāravo viharati
appatisso, saṇghepi agāravo viharati appatisso, sikkhāyapi na paripūrakārī
hoti. yo so, bhikkhave, bhikkhu sattharipi agāravo viharati appatisso,
dhammepi … pe …   saṇghepi … pe …   sikkhāyapi na paripūrakārī, so saṇghe vivādaṃ
janeti. yo hoti vivādo bahujanāhitāya bahujanāsukhāya bahuno janassa anatthāya
ahitāya dukkhāya devamanussānaṃ. evarūpañce tumhe, bhikkhave, vivādamūlaṃ
ajjhattaṃ vā bahiddhā vā samanupasseyyātha, tatra tumhe, bhikkhave, tasseva
pāpakassa vivādamūlassa pahānāya vāyameyyātha. evarūpañce tumhe, bhikkhave,
vivādamūlaṃ ajjhattaṃ vā bahiddhā vā na samanupasseyyātha, tatra tumhe,
bhikkhave, tasseva pāpakassa vivādamūlassa āyatiṃ anavassavāya paṭipajjeyyātha.
evametassa pāpakassa vivādamūlassa pahānaṃ hoti. evametassa pāpakassa
vivādamūlassa āyatiṃ anavassavo hoti.</p>

<p>
<span class="parno">109</span>
<a class="ms" id="p_4v_893"></a>
puna caparaṃ, bhikkhave, bhikkhu makkhī hoti paḷāsī … pe …   issukī hoti maccharī,
saṭho hoti māyāvī, pāpiccho hoti micchādiṭṭhī, sandiṭṭhiparāmāsī hoti
ādhānaggāhī duppaṭinissaggī. yo so, bhikkhave, bhikkhu sandiṭṭhiparāmāsī hoti
ādhānaggāhī duppaṭinissaggī, so sattharipi agāravo viharati appatisso, dhammepi
agāravo viharati appatisso, saṇghepi agāravo viharati appatisso, sikkhāyapi na
paripūrakārī hoti. yo so, bhikkhave, bhikkhu sattharipi agāravo viharati
appatisso, dhammepi … pe …   saṇghepi … pe …   sikkhāyapi na paripūrakārī, so saṇghe
vivādaṃ janeti. yo hoti vivādo bahujanāhitāya bahujanāsukhāya bahuno janassa
anatthāya ahitāya dukkhāya devamanussānaṃ. evarūpañce tumhe, bhikkhave,
vivādamūlaṃ ajjhattaṃ vā bahiddhā vā samanupasseyyātha, tatra tumhe, bhikkhave,
tasseva pāpakassa vivādamūlassa pahānāya vāyameyyātha. evarūpañce tumhe,
bhikkhave, vivādamūlaṃ ajjhattaṃ vā bahiddhā vā na samanupasseyyātha, tatra
tumhe, bhikkhave, tasseva pāpakassa vivādamūlassa āyatiṃ anavassavāya
paṭipajjeyyātha. evametassa pāpakassa vivādamūlassa pahānaṃ hoti. evametassa
pāpakassa vivādamūlassa āyatiṃ anavassavo hoti. imāni cha vivādamūlāni
vivādādhikaraṇassa mūlaṃ.</p>
<hr>

<p>
<span class="parno">110</span>
<a class="ms" id="p_4v_894"></a>
katamāni tīṇi akusalamūlāni vivādādhikaraṇassa mūlaṃ? idha pana, bhikkhave,
bhikkhū luddhacittā vivadanti, duṭṭhacittā vivadanti, mūḷhacittā vivadanti—
dhammoti vā adhammoti vā, vinayoti vā avinayoti vā, bhāsitaṃ lapitaṃ
tathāgatenāti vā abhāsitaṃ alapitaṃ tathāgatenāti vā, āciṇṇaṃ tathāgatenāti vā
anāciṇṇaṃ tathāgatenāti vā, paññattaṃ tathāgatenāti vā apaññattaṃ tathāgatenāti
vā, āpattīti vā anāpattīti vā, lahukā āpattīti vā garukā āpattīti vā, sāvasesā
āpattīti vā anavasesā āpattīti vā, duṭṭhullā āpattīti vā aduṭṭhullā āpattīti
vā. imāni tīṇi akusalamūlāni vivādādhikaraṇassa mūlaṃ.</p>
<hr>

<p>
<span class="parno">111</span>
<a class="ms" id="p_4v_895"></a>
katamāni tīṇi kusalamūlāni vivādādhikaraṇassa mūlaṃ? idha pana, bhikkhave,
bhikkhū aluddhacittā vivadanti, aduṭṭhacittā vivadanti, amūḷhacittā vivadanti—
dhammoti vā adhammoti vā … pe …   duṭṭhullā āpattīti vā aduṭṭhullā āpattīti vā.
imāni tīṇi kusalamūlāni vivādādhikaraṇassa mūlaṃ.</p>

<p>
<span class="parno">112</span>
<a class="ms" id="p_4v_896"></a>
<a class="msdiv" id="msdiv217"></a>
"anuvādādhikaraṇassa kiṃ mūlaṃ? cha anuvādamūlāni anuvādādhikaraṇassa mūlaṃ.
tīṇipi akusalamūlāni anuvādādhikaraṇassa mūlaṃ, tīṇipi kusalamūlāni
anuvādādhikaraṇassa mūlaṃ, kāyopi anuvādādhikaraṇassa mūlaṃ, vācāpi
anuvādādhikaraṇassa mūlaṃ.</p>

<p>
<span class="parno">113</span>
<a class="ms" id="p_4v_897"></a>
katamāni cha anuvādamūlāni anuvādādhikaraṇassa mūlaṃ? idha pana, bhikkhave,
bhikkhu kodhano hoti upanāhī. yo so, bhikkhave, bhikkhu kodhano hoti upanāhī,
so sattharipi agāravo viharati appatisso, dhammepi agāravo viharati appatisso,
saṇghepi agāravo viharati appatisso, sikkhāyapi na paripūrakārī hoti. yo so,
bhikkhave, bhikkhu sattharipi agāravo viharati appatisso, dhammepi … pe …
saṇghepi … pe …   sikkhāyapi na paripūrakārī, so saṇghe anuvādaṃ janeti. yo hoti
anuvādo bahujanāhitāya bahujanāsukhāya bahuno janassa anatthāya ahitāya
dukkhāya devamanussānaṃ. evarūpañce tumhe, bhikkhave, anuvādamūlaṃ ajjhattaṃ vā
bahiddhā vā samanupasseyyātha, tatra tumhe, bhikkhave, tasseva pāpakassa
anuvādamūlassa pahānāya vāyameyyātha. evarūpañce tumhe, bhikkhave, anuvādamūlaṃ
ajjhattaṃ vā bahiddhā vā na samanupasseyyātha, tatra tumhe, bhikkhave, tasseva
pāpakassa anuvādamūlassa āyatiṃ anavassavāya paṭipajjeyyātha. evametassa
pāpakassa anuvādamūlassa pahānaṃ hoti. evametassa pāpakassa anuvādamūlassa
āyatiṃ anavassavo hoti.</p>

<p>
<span class="parno">114</span>
<a class="ms" id="p_4v_898"></a>
puna caparaṃ, bhikkhave, bhikkhu makkhī hoti paḷāsī … pe …   issukī hoti maccharī,
saṭho hoti māyāvī, pāpiccho hoti micchādiṭṭhī, sandiṭṭhiparāmāsī hoti
ādhānaggāhī duppaṭinissaggī. yo so, bhikkhave, bhikkhu sandiṭṭhiparāmāsī hoti
ādhānaggāhī duppaṭinissaggī, so sattharipi agāravo viharati appatisso, dhammepi
agāravo viharati appatisso, saṇghepi agāravo viharati appatisso, sikkhāyapi na
paripūrakārī hoti. yo so, bhikkhave, bhikkhu sattharipi agāravo viharati
appatisso, dhammepi … pe …   saṇghepi … pe …   sikkhāyapi na paripūrakārī, so saṇghe
anuvādaṃ janeti. yo hoti anuvādo bahujanāhitāya bahujanāsukhāya bahuno janassa
anatthāya ahitāya dukkhāya devamanussānaṃ. evarūpañce tumhe, bhikkhave,
anuvādamūlaṃ ajjhattaṃ vā bahiddhā vā samanupasseyyātha, tatra tumhe,
bhikkhave, tasseva pāpakassa anuvādamūlassa pahānāya vāyameyyātha. evarūpañce
tumhe, bhikkhave, anuvādamūlaṃ ajjhattaṃ vā bahiddhā vā na samanupasseyyātha,
tatra tumhe, bhikkhave, tasseva pāpakassa anuvādamūlassa āyatiṃ anavassavāya
paṭipajjeyyātha. evametassa pāpakassa anuvādamūlassa pahānaṃ hoti. evametassa
pāpakassa anuvādamūlassa āyatiṃ anavassavo hoti. imāni cha anuvādamūlāni
anuvādādhikaraṇassa mūlaṃ.</p>
<hr>

<p>
<span class="parno">115</span>
<a class="ms" id="p_4v_899"></a>
katamāni tīṇi akusalamūlāni anuvādādhikaraṇassa mūlaṃ? idha pana, bhikkhave,
bhikkhū bhikkhuṃ luddhacittā anuvadanti, duṭṭhacittā anuvadanti, mūḷhacittā
anuvadanti—  sīlavipattiyā vā, ācāravipattiyā vā, diṭṭhivipattiyā vā,
ājīvavipattiyā vā. imāni tīṇi akusalamūlāni anuvādādhikaraṇassa mūlaṃ.</p>

<p>
<span class="parno">116</span>
<a class="ms" id="p_4v_900"></a>
katamāni tīṇi kusalamūlāni anuvādādhikaraṇassa mūlaṃ? idha pana, bhikkhave,
bhikkhū bhikkhuṃ aluddhacittā anuvadanti, aduṭṭhacittā anuvadanti, amūḷhacittā
anuvadanti—  sīlavipattiyā vā, ācāravipattiyā vā, diṭṭhivipattiyā vā,
ājīvavipattiyā vā. imāni tīṇi kusalamūlāni anuvādādhikaraṇassa mūlaṃ.</p>

<p>
<span class="parno">117</span>
<a class="ms" id="p_4v_901"></a>
katamo kāyo anuvādādhikaraṇassa mūlaṃ? idhekacco dubbaṇṇo hoti, duddassiko,
okoṭimako, bahvābādho, kāṇo vā, kuṇī vā, khañjo vā, pakkhahato vā, yena naṃ
anuvadanti. ayaṃ kāyo anuvādādhikaraṇassa mūlaṃ.</p>
<hr>

<p>
<span class="parno">118</span>
<a class="ms" id="p_4v_902"></a>
katamā vācā anuvādādhikaraṇassa mūlaṃ? idhekacco dubbaco hoti, mammano,
eḷagalavāco, yāya naṃ anuvadanti. ayaṃ vācā anuvādādhikaraṇassa mūlaṃ.</p>

<p>
<span class="parno">119</span>
<a class="ms" id="p_4v_903"></a>
<a class="msdiv" id="msdiv218"></a>
āpattādhikaraṇassa kiṃ mūlaṃ? cha āpattisamuṭṭhānā āpattādhikaraṇassa mūlaṃ.
atthāpatti kāyato samuṭṭhāti, na vācato, na cittato. atthāpatti vācato
samuṭṭhāti, na kāyato, na cittato. atthāpatti kāyato ca vācato ca samuṭṭhāti,
na cittato. atthāpatti kāyato ca cittato ca samuṭṭhāti, na vācato. atthāpatti
vācato ca cittato ca samuṭṭhāti, na kāyato. atthāpatti kāyato ca vācato ca
cittato ca samuṭṭhāti. ime cha āpattisamuṭṭhānā āpattādhikaraṇassa mūlaṃ.</p>

<p>
<span class="parno">120</span>
<a class="ms" id="p_4v_904"></a>
<a class="msdiv" id="msdiv219"></a>
kiccādhikaraṇassa kiṃ mūlaṃ? kiccādhikaraṇassa ekaṃ mūlaṃ—  saṇgho.</p>
<hr>

<p>
<span class="parno">121</span>
<a class="ms" id="p_4v_905"></a>
<a class="msdiv" id="msdiv220"></a>
vivādādhikaraṇaṃ kusalaṃ, akusalaṃ, abyākataṃ. vivādādhikaraṇaṃ siyā kusalaṃ,
siyā akusalaṃ, siyā abyākataṃ. tattha katamaṃ vivādādhikaraṇaṃ kusalaṃ? idha
pana, bhikkhave, bhikkhū kusalacittā vivadanti—  dhammoti vā adhammoti vā … pe …
duṭṭhullā āpattīti vā aduṭṭhullā āpattīti vā. yaṃ tattha bhaṇḍanaṃ kalaho
viggaho vivādo nānāvādo aññathāvādo vipaccatāya vohāro medhagaṃ—  idaṃ vuccati
vivādādhikaraṇaṃ kusalaṃ.</p>

<p>
<span class="parno">122</span>
<a class="ms" id="p_4v_906"></a>
tattha katamaṃ vivādādhikaraṇaṃ akusalaṃ? idha pana, bhikkhave, bhikkhū
akusalacittā vivadanti—  dhammoti vā adhammoti vā … pe …   duṭṭhullā āpattīti vā
aduṭṭhullā āpattīti vā. yaṃ tattha bhaṇḍanaṃ kalaho viggaho vivādo nānāvādo
aññathāvādo vipaccatāya vohāro medhagaṃ—  idaṃ vuccati vivādādhikaraṇaṃ
akusalaṃ.</p>

<p>
<span class="parno">123</span>
<a class="ms" id="p_4v_907"></a>
tattha katamaṃ vivādādhikaraṇaṃ abyākataṃ? idha pana, bhikkhave, bhikkhū
abyākatacittā vivadanti—  dhammoti vā adhammoti vā … pe …   duṭṭhullā āpattīti vā
aduṭṭhullā āpattīti vā. yaṃ tattha bhaṇḍanaṃ kalaho viggaho vivādo nānāvādo
aññathāvādo vipaccatāya vohāro medhagaṃ—  idaṃ vuccati vivādādhikaraṇaṃ
abyākataṃ.</p>
<hr>

<p>
<span class="parno">124</span>
<a class="ms" id="p_4v_908"></a>
<a class="msdiv" id="msdiv221"></a>
anuvādādhikaraṇaṃ kusalaṃ, akusalaṃ, abyākataṃ. anuvādādhikaraṇaṃ siyā kusalaṃ,
siyā akusalaṃ, siyā abyākataṃ. tattha katamaṃ anuvādādhikaraṇaṃ kusalaṃ? idha
pana, bhikkhave, bhikkhū bhikkhuṃ kusalacittā anuvadanti—  sīlavipattiyā vā,
ācāravipattiyā vā, diṭṭhivipattiyā vā, ājīvavipattiyā vā. yo tattha anuvādo
anuvadanā anullapanā anubhaṇanā anusampavankatā abbhussahanatā anubalappadānaṃ—
idaṃ vuccati anuvādādhikaraṇaṃ kusalaṃ.</p>

<p>
<span class="parno">125</span>
<a class="ms" id="p_4v_909"></a>
tattha katamaṃ anuvādādhikaraṇaṃ akusalaṃ? idha pana, bhikkhave, bhikkhū
bhikkhuṃ akusalacittā anuvadanti—  sīlavipattiyā vā, ācāravipattiyā vā,
diṭṭhivipattiyā vā, ājīvavipattiyā vā. yo tattha anuvādo anuvadanā anullapanā
anubhaṇanā anusampavankatā abbhussahanatā anubalappadānaṃ—  idaṃ vuccati
anuvādādhikaraṇaṃ akusalaṃ.</p>
<hr>

<p>
<span class="parno">126</span>
<a class="ms" id="p_4v_910"></a>
tattha katamaṃ anuvādādhikaraṇaṃ abyākataṃ? idha pana, bhikkhave, bhikkhū
bhikkhuṃ abyākatacittā anuvadanti—  sīlavipattiyā vā, ācāravipattiyā vā,
diṭṭhivipattiyā vā, ājīvavipattiyā vā. yo tattha anuvādo anuvadanā anullapanā
anubhaṇanā anusampavankatā abbhussahanatā anubalappadānaṃ—  idaṃ vuccati
anuvādādhikaraṇaṃ abyākataṃ.</p>

<p>
<span class="parno">127</span>
<a class="ms" id="p_4v_911"></a>
<a class="msdiv" id="msdiv222"></a>
āpattādhikaraṇaṃ kusalaṃ, akusalaṃ, abyākataṃ? āpattādhikaraṇaṃ siyā akusalaṃ,
siyā abyākataṃ; natthi āpattādhikaraṇaṃ kusalaṃ. tattha katamaṃ
āpattādhikaraṇaṃ akusalaṃ? yaṃ jānanto sañjānanto cecca abhivitaritvā
vītikkamo—  idaṃ vuccati āpattādhikaraṇaṃ akusalaṃ.</p>
<hr>

<p>
<span class="parno">128</span>
<a class="ms" id="p_4v_912"></a>
tattha katamaṃ āpattādhikaraṇaṃ abyākataṃ? yaṃ ajānanto asañjānanto acecca
anabhivitaritvā vītikkamo—  idaṃ vuccati āpattādhikaraṇaṃ abyākataṃ.</p>

<p>
<span class="parno">129</span>
<a class="ms" id="p_4v_913"></a>
<a class="msdiv" id="msdiv223"></a>
kiccādhikaraṇaṃ kusalaṃ, akusalaṃ, abyākataṃ? kiccādhikaraṇaṃ siyā kusalaṃ,
siyā akusalaṃ, siyā abyākataṃ. tattha katamaṃ kiccādhikaraṇaṃ kusalaṃ? yaṃ
saṇgho kusalacitto kammaṃ karoti—  apalokanakammaṃ, ñattikammaṃ,
ñattidutiyakammaṃ, ñatticatutthakammaṃ—  idaṃ vuccati kiccādhikaraṇaṃ kusalaṃ.</p>
<hr>

<p>
<span class="parno">130</span>
<a class="ms" id="p_4v_914"></a>
tattha katamaṃ kiccādhikaraṇaṃ akusalaṃ? yaṃ saṇgho akusalacitto kammaṃ karoti—
apalokanakammaṃ, ñattikammaṃ, ñattidutiyakammaṃ, ñatticatutthakammaṃ—  idaṃ
vuccati kiccādhikaraṇaṃ akusalaṃ.</p>
<hr>

<p>
<span class="parno">131</span>
<a class="ms" id="p_4v_915"></a>
tattha katamaṃ kiccādhikaraṇaṃ abyākataṃ? yaṃ saṇgho abyākatacitto kammaṃ
karoti—  apalokanakammaṃ, ñattikammaṃ, ñattidutiyakammaṃ, ñatticatutthakammaṃ—
idaṃ vuccati kiccādhikaraṇaṃ abyākataṃ.</p>

<p>
<span class="parno">132</span>
<a class="ms" id="p_4v_916"></a>
<a class="msdiv" id="msdiv224"></a>
vivādo vivādādhikaraṇaṃ, vivādo no adhikaraṇaṃ, adhikaraṇaṃ no vivādo,
adhikaraṇañceva vivādo ca. siyā vivādo vivādādhikaraṇaṃ, siyā vivādo no
adhikaraṇaṃ, siyā adhikaraṇaṃ no vivādo, siyā adhikaraṇañceva vivādo ca.</p>
<hr>

<p>
<span class="parno">133</span>
<a class="ms" id="p_4v_917"></a>
tattha katamo vivādo vivādādhikaraṇaṃ? idha pana, bhikkhave, bhikkhū vivadanti—
dhammoti vā adhammoti vā … pe …   duṭṭhullā āpattīti vā aduṭṭhullā āpattīti vā.
yaṃ tattha bhaṇḍanaṃ kalaho viggaho vivādo nānāvādo aññathāvādo vipaccatāya
vohāro medhagaṃ—  ayaṃ vivādo vivādādhikaraṇaṃ.</p>

<p>
<span class="parno">134</span>
<a class="ms" id="p_4v_918"></a>
tattha katamo vivādo no adhikaraṇaṃ? mātāpi puttena vivadati, puttopi mātarā
vivadati, pitāpi puttena vivadati, puttopi pitarā vivadati, bhātāpi bhātarā
vivadati, bhātāpi bhaginiyā vivadati, bhaginīpi bhātarā vivadati, sahāyopi
sahāyena vivadati—  ayaṃ vivādo no adhikaraṇaṃ.</p>

<p>
<span class="parno">135</span>
<a class="ms" id="p_4v_919"></a>
tattha katamaṃ adhikaraṇaṃ no vivādo? anuvādādhikaraṇaṃ, āpattādhikaraṇaṃ,
kiccādhikaraṇaṃ—  idaṃ adhikaraṇaṃ no vivādo.</p>

<p>
<span class="parno">136</span>
<a class="ms" id="p_4v_920"></a>
tattha katamaṃ adhikaraṇañceva vivādo ca? vivādādhikaraṇaṃ adhikaraṇañceva
vivādo ca.</p>
<hr>

<p>
<span class="parno">137</span>
<a class="ms" id="p_4v_921"></a>
<a class="msdiv" id="msdiv225"></a>
anuvādo anuvādādhikaraṇaṃ, anuvādo no adhikaraṇaṃ, adhikaraṇaṃ no anuvādo,
adhikaraṇañceva anuvādo ca. siyā anuvādo anuvādādhikaraṇaṃ, siyā anuvādo no
adhikaraṇaṃ, siyā adhikaraṇaṃ no anuvādo, siyā adhikaraṇañceva anuvādo ca.</p>

<p>
<span class="parno">138</span>
<a class="ms" id="p_4v_922"></a>
tattha katamo anuvādo anuvādādhikaraṇaṃ? idha pana, bhikkhave, bhikkhū bhikkhuṃ
anuvadanti—  sīlavipattiyā vā, ācāravipattiyā vā, diṭṭhivipattiyā vā,
ājīvavipattiyā vā. yo tattha anuvādo anuvadanā anullapanā anubhaṇanā
anusampavankatā abbhussahanatā anubalappadānaṃ—  ayaṃ anuvādo
anuvādādhikaraṇaṃ.</p>

<p>
<span class="parno">139</span>
<a class="ms" id="p_4v_923"></a>
tattha katamo anuvādo no adhikaraṇaṃ? mātāpi puttaṃ anuvadati, puttopi mātaraṃ
anuvadati, pitāpi puttaṃ anuvadati, puttopi pitaraṃ anuvadati, bhātāpi bhātaraṃ
anuvadati, bhātāpi bhaginiṃ anuvadati, bhaginīpi bhātaraṃ anuvadati, sahāyopi
sahāyaṃ anuvadati—  ayaṃ anuvādo no adhikaraṇaṃ.</p>
<hr>

<p>
<span class="parno">140</span>
<a class="ms" id="p_4v_924"></a>
tattha katamaṃ adhikaraṇaṃ no anuvādo? āpattādhikaraṇaṃ, kiccādhikaraṇaṃ,
vivādādhikaraṇaṃ—  idaṃ adhikaraṇaṃ no anuvādo.</p>

<p>
<span class="parno">141</span>
<a class="ms" id="p_4v_925"></a>
tattha katamaṃ adhikaraṇañceva anuvādo ca? anuvādādhikaraṇaṃ adhikaraṇañceva
anuvādo ca.</p>

<p>
<span class="parno">142</span>
<a class="ms" id="p_4v_926"></a>
<a class="msdiv" id="msdiv226"></a>
āpatti āpattādhikaraṇaṃ, āpatti no adhikaraṇaṃ, adhikaraṇaṃ no āpatti,
adhikaraṇañceva āpatti ca. siyā āpatti āpattādhikaraṇaṃ, siyā āpatti no
adhikaraṇaṃ, siyā adhikaraṇaṃ no āpatti, siyā adhikaraṇañceva āpatti ca.</p>
<hr>

<p>
<span class="parno">143</span>
<a class="ms" id="p_4v_927"></a>
tattha katamaṃ āpatti āpattādhikaraṇaṃ? pañcapi āpattikkhandhā
āpattādhikaraṇaṃ, sattapi āpattikkhandhā āpattādhikaraṇaṃ—  ayaṃ āpatti
āpattādhikaraṇaṃ.</p>

<p>
<span class="parno">144</span>
<a class="ms" id="p_4v_928"></a>
tattha katamaṃ āpatti no adhikaraṇaṃ? sotāpatti samāpatti—  ayaṃ āpatti no
adhikaraṇaṃ.</p>

<p>
<span class="parno">145</span>
<a class="ms" id="p_4v_929"></a>
tattha katamaṃ adhikaraṇaṃ no āpatti? kiccādhikaraṇaṃ, vivādādhikaraṇaṃ,
anuvādādhikaraṇaṃ—  idaṃ adhikaraṇaṃ no āpatti.</p>

<p>
<span class="parno">146</span>
<a class="ms" id="p_4v_930"></a>
tattha katamaṃ adhikaraṇañceva āpatti ca? āpattādhikaraṇaṃ adhikaraṇañceva
āpatti ca.</p>

<p>
<span class="parno">147</span>
<a class="ms" id="p_4v_931"></a>
<a class="msdiv" id="msdiv227"></a>
kiccaṃ kiccādhikaraṇaṃ, kiccaṃ no adhikaraṇaṃ, adhikaraṇaṃ no kiccaṃ,
adhikaraṇañceva kiccañca. siyā kiccaṃ kiccādhikaraṇaṃ, siyā kiccaṃ no
adhikaraṇaṃ, siyā adhikaraṇaṃ no kiccaṃ, siyā adhikaraṇañceva kiccañca.</p>

<p>
<span class="parno">148</span>
<a class="ms" id="p_4v_932"></a>
tattha katamaṃ kiccaṃ kiccādhikaraṇaṃ? yā saṇghassa kiccayatā, karaṇīyatā,
apalokanakammaṃ, ñattikammaṃ, ñattidutiyakammaṃ, ñatticatutthakammaṃ—  idaṃ
kiccaṃ kiccādhikaraṇaṃ.</p>
<hr>

<p>
<span class="parno">149</span>
<a class="ms" id="p_4v_933"></a>
tattha katamaṃ kiccaṃ no adhikaraṇaṃ? ācariyakiccaṃ, upajjhāyakiccaṃ,
samānupajjhāyakiccaṃ, samānācariyakiccaṃ—  idaṃ kiccaṃ no adhikaraṇaṃ.</p>

<p>
<span class="parno">150</span>
<a class="ms" id="p_4v_934"></a>
tattha katamaṃ adhikaraṇaṃ no kiccaṃ? vivādādhikaraṇaṃ, anuvādādhikaraṇaṃ,
āpattādhikaraṇaṃ—  idaṃ adhikaraṇaṃ no kiccaṃ.</p>

<p>
<span class="parno">151</span>
<a class="ms" id="p_4v_935"></a>
tattha katamaṃ adhikaraṇañceva kiccañca? kiccādhikaraṇaṃ adhikaraṇañceva
kiccañca.</p>
<strong>9 9 adhikaraṇavūpasamanasamatha</strong>
<h3>9.1 sammukhāvinaya</h3>

<p>
<span class="parno">152</span>
<a class="ms" id="p_4v_936"></a>
<a class="msdiv" id="msdiv228"></a>
vivādādhikaraṇaṃ katihi samathehi sammati? vivādādhikaraṇaṃ dvīhi samathehi
sammati—  sammukhāvinayena ca, yebhuyyasikāya ca. siyā vivādādhikaraṇaṃ ekaṃ
samathaṃ anāgamma yebhuyyasikaṃ, ekena samathena sameyya—  sammukhāvinayenāti?
siyātissa vacanīyaṃ. yathā kathaṃ viya? idha pana, bhikkhave, bhikkhū
vivadanti—  dhammoti vā adhammoti vā, vinayoti vā avinayoti vā, bhāsitaṃ
lapitaṃ tathāgatenāti vā abhāsitaṃ alapitaṃ tathāgatenāti vā, āciṇṇaṃ
tathāgatenāti vā anāciṇṇaṃ tathāgatenāti vā, paññattaṃ tathāgatenāti vā
apaññattaṃ tathāgatenāti vā, āpattīti vā anāpattīti vā, lahukā āpattīti vā
garukā āpattīti vā, sāvasesā āpattīti vā anavasesā āpattīti vā, duṭṭhullā
āpattīti vā aduṭṭhullā āpattīti vā.</p>

<p>
<span class="parno">153</span>
<a class="ms" id="p_4v_937"></a>
te ce, bhikkhave, bhikkhū sakkonti taṃ adhikaraṇaṃ vūpasametuṃ, idaṃ vuccati,
bhikkhave, adhikaraṇaṃ vūpasantaṃ. kena vūpasantaṃ? sammukhāvinayena. kiñca
tattha sammukhāvinayasmiṃ? saṇghasammukhatā, dhammasammukhatā,
vinayasammukhatā, puggalasammukhatā. kā ca tattha saṇghasammukhatā? yāvatikā
bhikkhū kammappattā te āgatā honti, chandārahānaṃ chando āhaṭo hoti,
sammukhībhūtā na paṭikkosanti—  ayaṃ tattha saṇghasammukhatā. kā ca tattha
dhammasammukhatā, vinayasammukhatā? yena dhammena yena vinayena yena
satthusāsanena taṃ adhikaraṇaṃ vūpasammati—  ayaṃ tattha dhammasammukhatā,
vinayasammukhatā. kā ca tattha puggalasammukhatā? yo ca vivadati, yena ca
vivadati, ubho atthapaccatthikā sammukhībhūtā honti—  ayaṃ tattha
puggalasammukhatā. evaṃ vūpasantañce, bhikkhave, adhikaraṇaṃ kārako ukkoṭeti,
ukkoṭanakaṃ pācittiyaṃ; chandadāyako khīyati, khīyanakaṃ pācittiyaṃ.</p>
<hr>

<p>
<span class="parno">154</span>
<a class="ms" id="p_4v_938"></a>
<a class="msdiv" id="msdiv229"></a>
te ce, bhikkhave, bhikkhū na sakkonti taṃ adhikaraṇaṃ tasmiṃ āvāse vūpasametuṃ,
tehi, bhikkhave, bhikkhūhi, yasmiṃ āvāse sambahulā bhikkhū, so āvāso gantabbo.
te ce, bhikkhave, bhikkhū taṃ āvāsaṃ gacchantā antarāmagge sakkonti taṃ
adhikaraṇaṃ vūpasametuṃ, idaṃ vuccati, bhikkhave, adhikaraṇaṃ vūpasantaṃ. kena
vūpasantaṃ? sammukhāvinayena. kiñca tattha sammukhāvinayasmiṃ?
saṇghasammukhatā, dhammasammukhatā, vinayasammukhatā, puggalasammukhatā. kā ca
tattha saṇghasammukhatā? yāvatikā bhikkhū kammappattā te āgatā honti,
chandārahānaṃ chando āhaṭo hoti, sammukhībhūtā na paṭikkosanti—  ayaṃ tattha
saṇghasammukhatā. kā ca tattha dhammasammukhatā, vinayasammukhatā? yena
dhammena yena vinayena yena satthusāsanena taṃ adhikaraṇaṃ vūpasammati—  ayaṃ
tattha dhammasammukhatā, vinayasammukhatā. kā ca tattha puggalasammukhatā? yo
ca vivadati, yena ca vivadati, ubho atthapaccatthikā sammukhībhūtā honti—  ayaṃ
tattha puggalasammukhatā. evaṃ vūpasantañce, bhikkhave, adhikaraṇaṃ kārako
ukkoṭeti, ukkoṭanakaṃ pācittiyaṃ; chandadāyako khīyati, khīyanakaṃ pācittiyaṃ.</p>
<hr>

<p>
<span class="parno">155</span>
<a class="ms" id="p_4v_939"></a>
<a class="msdiv" id="msdiv230"></a>
te ce, bhikkhave, bhikkhū taṃ āvāsaṃ āgacchantā antarāmagge na sakkonti taṃ
adhikaraṇaṃ vūpasametuṃ, tehi, bhikkhave, bhikkhūhi, taṃ āvāsaṃ gantvā āvāsikā
bhikkhū evamassu vacanīyā—  ‘idaṃ kho, āvuso, adhikaraṇaṃ evaṃ jātaṃ, evaṃ
samuppannaṃ; sādhāyasmantā imaṃ adhikaraṇaṃ vūpasamentu dhammena vinayena
satthusāsanena, yathayidaṃ adhikaraṇaṃ suvūpasantaṃ assā’ti.</p>

<p>
<span class="parno">156</span>
<a class="ms" id="p_4v_940"></a>
sace, bhikkhave, āvāsikā bhikkhū vuḍḍhatarā honti, āgantukā bhikkhū navakatarā,
tehi, bhikkhave, āvāsikehi bhikkhūhi āgantukā bhikkhū evamassu vacanīyā—
‘ingha tumhe, āyasmanto, muhuttaṃ ekamantaṃ hotha, yāva mayaṃ mantemā’ti. sace
pana, bhikkhave, āvāsikā bhikkhū navakatarā honti, āgantukā bhikkhū vuḍḍhatarā,
tehi, bhikkhave, āvāsikehi bhikkhūhi āgantukā bhikkhū evamassu vacanīyā—
‘tena hi tumhe, āyasmanto, muhuttaṃ idheva tāva hotha, yāva mayaṃ mantemā’ti.</p>

<p>
<span class="parno">157</span>
<a class="ms" id="p_4v_941"></a>
sace pana, bhikkhave, āvāsikānaṃ bhikkhūnaṃ mantayamānānaṃ evaṃ hoti—  ‘na
mayaṃ sakkoma imaṃ adhikaraṇaṃ vūpasametuṃ dhammena vinayena satthusāsanenā’ti,
na taṃ adhikaraṇaṃ āvāsikehi bhikkhūhi sampaṭicchitabbaṃ. sace pana,
bhikkhave, āvāsikānaṃ bhikkhūnaṃ mantayamānānaṃ evaṃ hoti—  ‘sakkoma mayaṃ imaṃ
adhikaraṇaṃ vūpasametuṃ dhammena vinayena satthusāsanenā’ti. tehi, bhikkhave,
āvāsikehi bhikkhūhi āgantukā bhikkhū evamassu vacanīyā—  ‘sace tumhe,
āyasmanto, amhākaṃ imaṃ adhikaraṇaṃ yathājātaṃ yathāsamuppannaṃ ārocessatha,
yathā ca mayaṃ imaṃ adhikaraṇaṃ vūpasamessāma dhammena vinayena satthusāsanena
tathā suvūpasantaṃ bhavissati. evaṃ mayaṃ imaṃ adhikaraṇaṃ sampaṭicchissāma. no
ce tumhe, āyasmanto, amhākaṃ imaṃ adhikaraṇaṃ yathājātaṃ yathāsamuppannaṃ
ārocessatha, yathā ca mayaṃ imaṃ adhikaraṇaṃ vūpasamessāma dhammena vinayena
satthusāsanena tathā na suvūpasantaṃ bhavissati, na mayaṃ imaṃ adhikaraṇaṃ
sampaṭicchissāmā’ti. evaṃ supariggahitaṃ kho, bhikkhave, katvā āvāsikehi
bhikkhūhi taṃ adhikaraṇaṃ sampaṭicchitabbaṃ.</p>

<p>
<span class="parno">158</span>
<a class="ms" id="p_4v_942"></a>
tehi, bhikkhave, āgantukehi bhikkhūhi āvāsikā bhikkhū evamassu vacanīyā—
‘yathājātaṃ yathāsamuppannaṃ mayaṃ imaṃ adhikaraṇaṃ āyasmantānaṃ ārocessāma.
sace āyasmantā sakkonti ettakena vā ettakena vā antarena imaṃ adhikaraṇaṃ
vūpasametuṃ dhammena vinayena satthusāsanena tathā suvūpasantaṃ bhavissati.
evaṃ mayaṃ imaṃ adhikaraṇaṃ āyasmantānaṃ niyyādessāma. no ce āyasmantā sakkonti
ettakena vā ettakena vā antarena imaṃ adhikaraṇaṃ vūpasametuṃ dhammena
vinayena satthusāsanena tathā na suvūpasantaṃ bhavissati, na mayaṃ imaṃ
adhikaraṇaṃ āyasmantānaṃ niyyādessāma. mayameva imassa adhikaraṇassa sāmino
bhavissāmā’ti. evaṃ supariggahitaṃ kho, bhikkhave, katvā āgantukehi bhikkhūhi
taṃ adhikaraṇaṃ āvāsikānaṃ bhikkhūnaṃ niyyādetabbaṃ.</p>
<hr>

<p>
<span class="parno">159</span>
<a class="ms" id="p_4v_943"></a>
te ce, bhikkhave, bhikkhū sakkonti taṃ adhikaraṇaṃ vūpasametuṃ, idaṃ vuccati,
bhikkhave, adhikaraṇaṃ vūpasantaṃ. kena vūpasantaṃ? sammukhāvinayena. kiñca
tattha sammukhāvinayasmiṃ? saṇghasammukhatā, dhammasammukhatā,
vinayasammukhatā, puggalasammukhatā … pe …   evaṃ vūpasantañce, bhikkhave,
adhikaraṇaṃ kārako ukkoṭeti, ukkoṭanakaṃ pācittiyaṃ; chandadāyako khīyati,
khīyanakaṃ pācittiyaṃ.</p>
<h3>9.2 ubbāhikāyavūpasamana</h3>

<p>
<span class="parno">160</span>
<a class="ms" id="p_4v_944"></a>
<a class="msdiv" id="msdiv231"></a>
tehi ce, bhikkhave, bhikkhūhi tasmiṃ adhikaraṇe vinicchiyamāne anantāni ceva
bhassāni jāyanti, na cekassa bhāsitassa attho viññāyati, anujānāmi, bhikkhave,
evarūpaṃ adhikaraṇaṃ ubbāhikāya vūpasametuṃ. dasahangehi samannāgato bhikkhu
ubbāhikāya sammannitabbo—  sīlavā hoti, pātimokkhasaṃvarasaṃvuto viharati
ācāragocarasampanno aṇumattesu vajjesu bhayadassāvī, samādāya sikkhati
sikkhāpadesu; bahussuto hoti sutadharo sutasannicayo, ye te dhammā ādikalyāṇā
majjhekalyāṇā pariyosānakalyāṇā sātthaṃ sabyañjanaṃ kevalaparipuṇṇaṃ
parisuddhaṃ brahmacariyaṃ abhivadanti, tathārūpassa dhammā bahussutā honti,
dhātā vacasā paricitā manasānupekkhitā diṭṭhiyā suppaṭividdhā; ubhayāni kho
panassa pātimokkhāni vitthārena svāgatāni honti suvibhattāni suppavattīni
suvinicchitāni suttaso anubyañjanaso; vinaye kho pana ṭhito hoti asaṃhīro;
paṭibalo hoti ubho atthapaccatthike assāsetuṃ saññāpetuṃ nijjhāpetuṃ pekkhetuṃ
pasādetuṃ; adhikaraṇasamuppādavūpasamanakusalo hoti; adhikaraṇaṃ jānāti;
adhikaraṇasamudayaṃ jānāti; adhikaraṇanirodhaṃ jānāti;
adhikaraṇanirodhagāminipaṭipadaṃ jānāti. anujānāmi, bhikkhave, imehi
dasahangehi samannāgataṃ bhikkhuṃ ubbāhikāya sammannituṃ. evañca pana,
bhikkhave, sammannitabbo. paṭhamaṃ bhikkhu yācitabbo, yācitvā byattena
bhikkhunā paṭibalena saṇgho ñāpetabbo—</p>

<p>
<span class="parno">161</span>
<a class="ms" id="p_4v_945"></a>
<a class="msdiv" id="msdiv232"></a>
‘suṇātu me, bhante, saṇgho. amhākaṃ imasmiṃ adhikaraṇe vinicchiyamāne anantāni
ceva bhassāni jāyanti, na cekassa bhāsitassa attho viññāyati. yadi saṇghassa
pattakallaṃ, saṇgho itthannāmañca itthannāmañca bhikkhuṃ sammanneyya ubbāhikāya
imaṃ adhikaraṇaṃ vūpasametuṃ. esā ñatti.</p>

<p>
<span class="parno">162</span>
<a class="ms" id="p_4v_946"></a>
suṇātu me, bhante, saṇgho. amhākaṃ imasmiṃ adhikaraṇe vinicchiyamāne anantāni
ceva bhassāni jāyanti, na cekassa bhāsitassa attho viññāyati. saṇgho
itthannāmañca itthannāmañca bhikkhuṃ sammannati ubbāhikāya imaṃ adhikaraṇaṃ
vūpasametuṃ. yassāyasmato khamati itthannāmassa ca itthannāmassa ca bhikkhuno
sammuti ubbāhikāya imaṃ adhikaraṇaṃ vūpasametuṃ, so tuṇhassa; yassa nakkhamati,
so bhāseyya.</p>
<hr>

<p>
<span class="parno">163</span>
<a class="ms" id="p_4v_947"></a>
sammato saṇghena itthannāmo ca itthannāmo ca bhikkhu ubbāhikāya imaṃ
adhikaraṇaṃ vūpasametuṃ. khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">164</span>
<a class="ms" id="p_4v_948"></a>
te ce, bhikkhave, bhikkhū sakkonti taṃ adhikaraṇaṃ ubbāhikāya vūpasametuṃ, idaṃ
vuccati, bhikkhave, adhikaraṇaṃ vūpasantaṃ. kena vūpasantaṃ? sammukhāvinayena.
kiñca tattha sammukhāvinayasmiṃ? dhammasammukhatā, vinayasammukhatā,
puggalasammukhatā … pe …   evaṃ vūpasantañce, bhikkhave, adhikaraṇaṃ kārako
ukkoṭeti, ukkoṭanakaṃ pācittiyaṃ.</p>
<hr>

<p>
<span class="parno">165</span>
<a class="ms" id="p_4v_949"></a>
<a class="msdiv" id="msdiv233"></a>
tehi ce, bhikkhave, bhikkhūhi tasmiṃ adhikaraṇe vinicchiyamāne tatrāssa bhikkhu
dhammakathiko, tassa neva suttaṃ āgataṃ hoti, no suttavibhango, so atthaṃ
asallakkhento byañjanacchāyāya atthaṃ paṭibāhati, byattena bhikkhunā paṭibalena
te bhikkhū ñāpetabbā—</p>

<p>
<span class="parno">166</span>
<a class="ms" id="p_4v_950"></a>
‘suṇantu me āyasmantā. ayaṃ itthannāmo bhikkhu dhammakathiko. imassa neva
suttaṃ āgataṃ hoti, no suttavibhango. so atthaṃ asallakkhento byañjanacchāyāya
atthaṃ paṭibāhati. yadāyasmantānaṃ pattakallaṃ, itthannāmaṃ bhikkhuṃ
vuṭṭhāpetvā avasesā imaṃ adhikaraṇaṃ vūpasameyyāmā’ti.</p>

<p>
<span class="parno">167</span>
<a class="ms" id="p_4v_951"></a>
te ce, bhikkhave, bhikkhū taṃ bhikkhuṃ vuṭṭhāpetvā sakkonti taṃ adhikaraṇaṃ
vūpasametuṃ, idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena. kiñca tattha sammukhāvinayasmiṃ? dhammasammukhatā,
vinayasammukhatā, puggalasammukhatā … pe …   evaṃ vūpasantañce, bhikkhave,
adhikaraṇaṃ kārako ukkoṭeti, ukkoṭanakaṃ pācittiyaṃ.</p>
<hr>

<p>
<span class="parno">168</span>
<a class="ms" id="p_4v_952"></a>
tehi ce, bhikkhave, bhikkhūhi tasmiṃ adhikaraṇe vinicchiyamāne tatrāssa bhikkhu
dhammakathiko, tassa suttañhi kho āgataṃ hoti, no suttavibhango, so atthaṃ
asallakkhento byañjanacchāyāya atthaṃ paṭibāhati, byattena bhikkhunā paṭibalena
te bhikkhū ñāpetabbā—</p>
<hr>

<p>
<span class="parno">169</span>
<a class="ms" id="p_4v_953"></a>
‘suṇantu me āyasmantā. ayaṃ itthannāmo bhikkhu dhammakathiko. imassa suttañhi
kho āgataṃ hoti, no suttavibhango. so atthaṃ asallakkhento byañjanacchāyāya
atthaṃ paṭibāhati. yadāyasmantānaṃ pattakallaṃ, itthannāmaṃ bhikkhuṃ
vuṭṭhāpetvā avasesā imaṃ adhikaraṇaṃ vūpasameyyāmā’ti.</p>

<p>
<span class="parno">170</span>
<a class="ms" id="p_4v_954"></a>
te ce, bhikkhave, bhikkhū taṃ bhikkhuṃ vuṭṭhāpetvā sakkonti taṃ adhikaraṇaṃ
vūpasametuṃ, idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena. kiñca tattha sammukhāvinayasmiṃ? dhammasammukhatā,
vinayasammukhatā, puggalasammukhatā … pe …   evaṃ vūpasantañce, bhikkhave,
adhikaraṇaṃ kārako ukkoṭeti, ukkoṭanakaṃ pācittiyaṃ.</p>
<h3>9.3 yebhuyyasikāvinaya</h3>

<p>
<span class="parno">171</span>
<a class="ms" id="p_4v_955"></a>
<a class="msdiv" id="msdiv234"></a>
te ce, bhikkhave, bhikkhū na sakkonti taṃ adhikaraṇaṃ ubbāhikāya vūpasametuṃ,
tehi, bhikkhave, bhikkhūhi taṃ adhikaraṇaṃ saṇghassa niyyādetabbaṃ—  ‘na mayaṃ,
bhante, sakkoma imaṃ adhikaraṇaṃ ubbāhikāya vūpasametuṃ, saṇghova imaṃ
adhikaraṇaṃ vūpasametū’ti. anujānāmi, bhikkhave, evarūpaṃ adhikaraṇaṃ
yebhuyyasikāya vūpasametuṃ. pañcahangehi samannāgato bhikkhu salākaggāhāpako
sammannitabbo—  yo na chandāgatiṃ gaccheyya, na dosāgatiṃ gaccheyya, na
mohāgatiṃ gaccheyya, na bhayāgatiṃ gaccheyya, gahitāgahitañca jāneyya … pe …
evañca pana, bhikkhave, sammannitabbo. paṭhamaṃ bhikkhu yācitabbo, yācitvā
byattena bhikkhunā paṭibalena saṇgho ñāpetabbo—</p>

<p>
<span class="parno">172</span>
<a class="ms" id="p_4v_956"></a>
‘suṇātu me, bhante, saṇgho. yadi saṇghassa pattakallaṃ, saṇgho itthannāmaṃ
bhikkhuṃ salākaggāhāpakaṃ sammanneyya. esā ñatti.</p>

<p>
<span class="parno">173</span>
<a class="ms" id="p_4v_957"></a>
suṇātu me, bhante, saṇgho. saṇgho itthannāmaṃ bhikkhuṃ salākaggāhāpakaṃ
sammannati. yassāyasmato khamati itthannāmassa bhikkhuno salākaggāhāpakassa
sammuti, so tuṇhassa; yassa nakkhamati, so bhāseyya.</p>

<p>
<span class="parno">174</span>
<a class="ms" id="p_4v_958"></a>
sammato saṇghena itthannāmo bhikkhu salākaggāhāpako. khamati saṇghassa, tasmā
tuṇhī, evametaṃ dhārayāmī’ti.</p>

<p>
<span class="parno">175</span>
<a class="ms" id="p_4v_959"></a>
tena salākaggāhāpakena bhikkhunā salākā gāhetabbā. yathā bahutarā bhikkhū
dhammavādino vadanti tathā taṃ adhikaraṇaṃ vūpasametabbaṃ. idaṃ vuccati,
bhikkhave, adhikaraṇaṃ vūpasantaṃ. kena vūpasantaṃ? sammukhāvinayena ca,
yebhuyyasikāya ca. kiñca tattha sammukhāvinayasmiṃ? saṇghasammukhatā,
dhammasammukhatā, vinayasammukhatā, puggalasammukhatā. kā ca tattha
saṇghasammukhatā? yāvatikā bhikkhū kammappattā te āgatā honti, chandārahānaṃ
chando āhaṭo hoti, sammukhībhūtā na paṭikkosanti—  ayaṃ tattha
saṇghasammukhatā. kā ca tattha dhammasammukhatā, vinayasammukhatā? yena
dhammena yena vinayena yena satthusāsanena taṃ adhikaraṇaṃ vūpasammati—  ayaṃ
tattha dhammasammukhatā, vinayasammukhatā. kā ca tattha puggalasammukhatā? yo
ca vivadati, yena ca vivadati, ubho atthapaccatthikā sammukhībhūtā honti—  ayaṃ
tattha puggalasammukhatā. kā ca tattha yebhuyyasikāya? yā yebhuyyasikākammassa
kiriyā karaṇaṃ upagamanaṃ ajjhupagamanaṃ adhivāsanā appaṭikkosanā—  ayaṃ
tattha yebhuyyasikāya. evaṃ vūpasantañce, bhikkhave, adhikaraṇaṃ kārako
ukkoṭeti, ukkoṭanakaṃ pācittiyaṃ; chandadāyako khīyati, khīyanakaṃ
pācittiyan"ti.</p>
<h3>9.4 tividhasalākaggāha</h3>

<p>
<span class="parno">176</span>
<a class="ms" id="p_4v_960"></a>
<a class="msdiv" id="msdiv235"></a>
tena kho pana samayena sāvatthiyā evaṃ jātaṃ evaṃ samuppannaṃ adhikaraṇaṃ hoti.
atha kho te bhikkhū—  asantuṭṭhā sāvatthiyā saṇghassa adhikaraṇavūpasamanena—
assosuṃ kho amukasmiṃ kira āvāse sambahulā therā viharanti bahussutā
āgatāgamā dhammadharā vinayadharā mātikādharā paṇḍitā viyattā medhāvino lajjino
kukkuccakā sikkhākāmā. te ce therā imaṃ adhikaraṇaṃ vūpasameyyuṃ dhammena
vinayena satthusāsanena, evamidaṃ adhikaraṇaṃ suvūpasantaṃ assāti. atha kho te
bhikkhū taṃ āvāsaṃ gantvā te there etadavocuṃ—  "idaṃ, bhante, adhikaraṇaṃ evaṃ
jātaṃ, evaṃ samuppannaṃ. sādhu, bhante, therā imaṃ adhikaraṇaṃ vūpasamentu
dhammena vinayena satthusāsanena, yathayidaṃ adhikaraṇaṃ suvūpasantaṃ assā"ti.
atha kho te therā—  yathā sāvatthiyā saṇghena adhikaraṇaṃ vūpasamitaṃ tathā
suvūpasantanti—  tathā taṃ adhikaraṇaṃ vūpasamesuṃ.</p>

<p>
<span class="parno">177</span>
<a class="ms" id="p_4v_961"></a>
atha kho te bhikkhū—  asantuṭṭhā sāvatthiyā saṇghassa adhikaraṇavūpasamanena,
asantuṭṭhā sambahulānaṃ therānaṃ adhikaraṇavūpasamanena—  assosuṃ kho amukasmiṃ
kira āvāse tayo therā viharanti … pe …   dve therā viharanti … pe …   eko thero
viharati bahussuto āgatāgamo dhammadharo vinayadharo mātikādharo paṇḍito
viyatto medhāvī lajjī kukkuccako sikkhākāmo. so ce thero imaṃ adhikaraṇaṃ
vūpasameyya dhammena vinayena satthusāsanena, evamidaṃ adhikaraṇaṃ suvūpasantaṃ
assāti. atha kho te bhikkhū taṃ āvāsaṃ gantvā taṃ theraṃ etadavocuṃ—  "idaṃ,
bhante, adhikaraṇaṃ evaṃ jātaṃ, evaṃ samuppannaṃ. sādhu, bhante, thero imaṃ
adhikaraṇaṃ vūpasametu dhammena vinayena satthusāsanena, yathayidaṃ adhikaraṇaṃ
suvūpasantaṃ assā"ti. atha kho so thero—  yathā sāvatthiyā saṇghena
adhikaraṇaṃ vūpasamitaṃ, yathā sambahulehi therehi adhikaraṇaṃ vūpasamitaṃ,
yathā tīhi therehi adhikaraṇaṃ vūpasamitaṃ, yathā dvīhi therehi adhikaraṇaṃ
vūpasamitaṃ, tathā suvūpasantanti—  tathā taṃ adhikaraṇaṃ vūpasamesi.</p>

<p>
<span class="parno">178</span>
<a class="ms" id="p_4v_962"></a>
atha kho te bhikkhū asantuṭṭhā sāvatthiyā saṇghassa adhikaraṇavūpasamanena,
asantuṭṭhā sambahulānaṃ therānaṃ adhikaraṇavūpasamanena, asantuṭṭhā tiṇṇaṃ
therānaṃ adhikaraṇavūpasamanena, asantuṭṭhā dvinnaṃ therānaṃ
adhikaraṇavūpasamanena, asantuṭṭhā ekassa therassa adhikaraṇavūpasamanena, yena
bhagavā tenupasankamiṃsu, upasankamitvā bhagavato etamatthaṃ ārocesuṃ … pe …
<p>
<hr>

<p>
<span class="parno">179</span>
<a class="ms" id="p_4v_963"></a>
"nihatametaṃ, bhikkhave, adhikaraṇaṃ santaṃ vūpasantaṃ suvūpasantaṃ. anujānāmi,
bhikkhave, tesaṃ bhikkhūnaṃ saññattiyā tayo salākaggāhe—  gūḷhakaṃ,
sakaṇṇajappakaṃ, vivaṭakaṃ.</p>

<p>
<span class="parno">180</span>
<a class="ms" id="p_4v_964"></a>
kathañca, bhikkhave, gūḷhako salākaggāho hoti? tena salākaggāhāpakena bhikkhunā
salākāyo vaṇṇāvaṇṇāyo katvā ekameko bhikkhu upasankamitvā evamassa vacanīyo—
‘ayaṃ evaṃvādissa salākā, ayaṃ evaṃvādissa salākā. yaṃ icchasi taṃ gaṇhāhī’ti.
gahite vattabbo—  ‘mā ca kassaci dassehī’ti. sace jānāti—  adhammavādī
bahutarāti, duggahoti, paccukkaḍḍhitabbaṃ. sace jānāti—  dhammavādī bahutarāti,
suggahoti, sāvetabbaṃ. evaṃ kho, bhikkhave, gūḷhako salākaggāho hoti.</p>

<p>
<span class="parno">181</span>
<a class="ms" id="p_4v_965"></a>
kathañca, bhikkhave, sakaṇṇajappako salākaggāho hoti? tena salākaggāhāpakena
bhikkhunā ekamekassa bhikkhuno upakaṇṇake ārocetabbaṃ—  ‘ayaṃ evaṃvādissa
salākā, ayaṃ evaṃvādissa salākā. yaṃ icchasi taṃ gaṇhāhī’ti. gahite vattabbo—
‘mā ca kassaci ārocehī’ti. sace jānāti—  adhammavādī bahutarāti, duggahoti,
paccukkaḍḍhitabbaṃ. sace jānāti—  dhammavādī bahutarāti, suggahoti, sāvetabbaṃ.
evaṃ kho, bhikkhave, sakaṇṇajappako salākaggāho hoti.</p>

<p>
<span class="parno">182</span>
<a class="ms" id="p_4v_966"></a>
kathañca, bhikkhave, vivaṭako salākaggāho hoti? sace jānāti—  dhammavādī
bahutarāti, vissaṭṭheneva vivaṭena gāhetabbo. evaṃ kho, bhikkhave, vivaṭako
salākaggāho hoti. ime kho, bhikkhave, tayo salākaggāhā"ti.</p>
<h3>9.5 sativinaya</h3>

<p>
<span class="parno">183</span>
<a class="ms" id="p_4v_967"></a>
<a class="msdiv" id="msdiv236"></a>
"anuvādādhikaraṇaṃ katihi samathehi sammati? anuvādādhikaraṇaṃ catūhi samathehi
sammati—  sammukhāvinayena ca, sativinayena ca, amūḷhavinayena ca,
tassapāpiyasikāya ca. siyā anuvādādhikaraṇaṃ dve samathe anāgamma—
amūḷhavinayañca, tassapāpiyasikañca; dvīhi samathehi sammeyya—
sammukhāvinayena ca, sativinayena cāti? siyātissa vacanīyaṃ. yathā kathaṃ viya?
idha pana, bhikkhave, bhikkhū bhikkhuṃ amūlikāya sīlavipattiyā anuddhaṃsenti.
tassa kho, bhikkhave, bhikkhuno sativepullappattassa sativinayo dātabbo. evañca
pana, bhikkhave, dātabbo—</p>

<p>
<span class="parno">184</span>
<a class="ms" id="p_4v_968"></a>
tena, bhikkhave, bhikkhunā saṇghaṃ upasankamitvā ekaṃsaṃ uttarāsangaṃ
karitvā … pe …   evamassa vacanīyo—  ‘maṃ, bhante, bhikkhū amūlikāya sīlavipattiyā
anuddhaṃsenti. sohaṃ, bhante, sativepullappatto saṇghaṃ sativinayaṃ yācāmī’ti.
dutiyampi yācitabbo. tatiyampi yācitabbo. byattenaṃ bhikkhunā paṭibalena saṇgho
ñāpetabbo—</p>

<p>
<span class="parno">185</span>
<a class="ms" id="p_4v_969"></a>
‘suṇātu me, bhante, saṇgho. bhikkhū itthannāmaṃ bhikkhuṃ amūlikāya
sīlavipattiyā anuddhaṃsenti. so sativepullappatto saṇghaṃ sativinayaṃ yācati.
yadi saṇghassa pattakallaṃ, saṇgho itthannāmassa bhikkhuno sativepullappattassa
sativinayaṃ dadeyya. esā ñatti.</p>
<hr>

<p>
<span class="parno">186</span>
<a class="ms" id="p_4v_970"></a>
suṇātu me, bhante, saṇgho. bhikkhū itthannāmaṃ bhikkhuṃ amūlikāya sīlavipattiyā
anuddhaṃsenti. so sativepullappatto saṇghaṃ sativinayaṃ yācati. saṇgho
itthannāmassa bhikkhuno sativepullappattassa sativinayaṃ deti. yassāyasmato
khamati itthannāmassa bhikkhuno sativepullappattassa sativinayassa dānaṃ, so
tuṇhassa; yassa nakkhamati, so bhāseyya.</p>

<p>
<span class="parno">187</span>
<a class="ms" id="p_4v_971"></a>
dutiyampi etamatthaṃ vadāmi … pe …   tatiyampi etamatthaṃ vadāmi … pe …  .</p>

<p>
<span class="parno">188</span>
<a class="ms" id="p_4v_972"></a>
dinno saṇghena itthannāmassa bhikkhuno sativepullappattassa sativinayo. khamati
saṇghassa, tasmā tuṇhī, evametaṃ dhārayāmī’ti.</p>
<hr>

<p>
<span class="parno">189</span>
<a class="ms" id="p_4v_973"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca sativinayena ca. kiñca tattha sammukhāvinayasmiṃ?
saṇghasammukhatā, dhammasammukhatā, vinayasammukhatā, puggalasammukhatā … pe …   kā
ca tattha puggalasammukhatā? yo ca anuvadati, yañca anuvadati, ubho
sammukhībhūtā honti—  ayaṃ tattha puggalasammukhatā. kiñca tattha
sativinayasmiṃ? yā sativinayassa kammassa kiriyā karaṇaṃ upagamanaṃ
ajjhupagamanaṃ adhivāsanā appaṭikkosanā—  idaṃ tattha sativinayasmiṃ. evaṃ
vūpasantañce, bhikkhave, adhikaraṇaṃ kārako ukkoṭeti, ukkoṭanakaṃ pācittiyaṃ;
chandadāyako khīyati, khīyanakaṃ pācittiyaṃ.</p>
<h3>9.6 amūḷhavinaya</h3>

<p>
<span class="parno">190</span>
<a class="ms" id="p_4v_974"></a>
<a class="msdiv" id="msdiv237"></a>
siyā anuvādādhikaraṇaṃ dve samathe anāgamma—  sativinayañca,
tassapāpiyasikañca; dvīhi samathehi sammeyya—  sammukhāvinayena ca,
amūḷhavinayena cāti? siyātissa vacanīyaṃ. yathā kathaṃ viya? idha pana,
bhikkhave, bhikkhu ummattako hoti cittavipariyāsakato. tena ummattakena
cittavipariyāsakatena bahuṃ assāmaṇakaṃ ajjhāciṇṇaṃ hoti bhāsitaparikkantaṃ.
taṃ bhikkhū ummattakena cittavipariyāsakatena ajjhāciṇṇena āpattiyā codenti—
‘saratāyasmā evarūpiṃ āpattiṃ āpajjitā’ti. so evaṃ vadeti—  ‘ahaṃ kho, āvuso,
ummattako ahosiṃ cittavipariyāsakato. tena me ummattakena cittavipariyāsakatena
bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ taṃ sarāmi. mūḷhena me
etaṃ katan’ti. evampi naṃ vuccamānā codenteva—  ‘saratāyasmā evarūpiṃ āpattiṃ
āpajjitā’ti. tassa kho, bhikkhave, bhikkhuno amūḷhassa amūḷhavinayo dātabbo.
evañca pana, bhikkhave, dātabbo—</p>
<hr>

<p>
<span class="parno">191</span>
<a class="ms" id="p_4v_975"></a>
"saratāyasmā evarūpiṃ āpattiṃ āpajjitā"ti. tyāhaṃ evaṃ vadāmi—  "ahaṃ kho,
āvuso, ummattako ahosiṃ cittavipariyāsakato. tena me ummattakena
cittavipariyāsakatena bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ
taṃ sarāmi. mūḷhena me etaṃ katan"ti. evampi maṃ vuccamānā codenteva—
"saratāyasmā evarūpiṃ āpattiṃ āpajjitā"ti. "sohaṃ, bhante, amūḷho saṇghaṃ
amūḷhavinayaṃ yācāmī"’ti. dutiyampi yācitabbo. tatiyampi yācitabbo. byattena
bhikkhunā paṭibalena saṇgho ñāpetabbo— 
tena, bhikkhave, bhikkhunā saṇghaṃ upasankamitvā ekaṃsaṃ uttarāsangaṃ
karitvā … pe …   evamassa vacanīyo—  ‘ahaṃ, bhante, ummattako ahosiṃ
cittavipariyāsakato. tena me ummattakena cittavipariyāsakatena bahuṃ
assāmaṇakaṃ ajjhāciṇṇaṃ bhāsitaparikkantaṃ. maṃ bhikkhū ummattakena
cittavipariyāsakatena ajjhāciṇṇena āpattiyā codenti—</p>

<p>
<span class="parno">192</span>
<a class="ms" id="p_4v_976"></a>
"saratāyasmā evarūpiṃ āpattiṃ āpajjitā"ti. so evaṃ vadeti—  "ahaṃ kho, āvuso,
ummattako ahosiṃ cittavipariyāsakato. tena me ummattakena cittavipariyāsakatena
bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ taṃ sarāmi. mūḷhena me
etaṃ katan"ti. evampi naṃ vuccamānā codenteva—  "saratāyasmā evarūpiṃ āpattiṃ
āpajjitā"ti. so amūḷho saṇghaṃ amūḷhavinayaṃ yācati. yadi saṇghassa
pattakallaṃ, saṇgho itthannāmassa bhikkhuno amūḷhassa amūḷhavinayaṃ dadeyya.
esā ñatti.
‘suṇātu me, bhante, saṇgho. ayaṃ itthannāmo bhikkhu ummattako ahosi
cittavipariyāsakato. tena ummattakena cittavipariyāsakatena bahuṃ assāmaṇakaṃ
ajjhāciṇṇaṃ bhāsitaparikkantaṃ. taṃ bhikkhū ummattakena cittavipariyāsakatena
ajjhāciṇṇena āpattiyā codenti—</p>

<p>
<span class="parno">193</span>
<a class="ms" id="p_4v_977"></a>
"saratāyasmā evarūpiṃ āpattiṃ āpajjitā"ti. so evaṃ vadeti—  "ahaṃ kho, āvuso,
ummattako ahosiṃ cittavipariyāsakato. tena me ummattakena cittavipariyāsakatena
bahuṃ assāmaṇakaṃ ajjhāciṇṇaṃ bhāsitaparikkantaṃ. nāhaṃ taṃ sarāmi. mūḷhena me
etaṃ katan"ti. evampi naṃ vuccamānā codenteva—  "saratāyasmā evarūpiṃ āpattiṃ
āpajjitā"ti. so amūḷho saṇghaṃ amūḷhavinayaṃ yācati. saṇgho itthannāmassa
bhikkhuno amūḷhassa amūḷhavinayaṃ deti. yassāyasmato khamati itthannāmassa
bhikkhuno amūḷhassa amūḷhavinayassa dānaṃ, so tuṇhassa; yassa nakkhamati, so
bhāseyya.
suṇātu me, bhante, saṇgho. ayaṃ itthannāmo bhikkhu ummattako ahosi
cittavipariyāsakato. tena ummattakena cittavipariyāsakatena bahuṃ assāmaṇakaṃ
ajjhāciṇṇaṃ bhāsitaparikkantaṃ. taṃ bhikkhū ummattakena cittavipariyāsakatena
ajjhāciṇṇena āpattiyā codenti—</p>
<hr>

<p>
<span class="parno">194</span>
<a class="ms" id="p_4v_978"></a>
dutiyampi etamatthaṃ vadāmi … pe …   tatiyampi etamatthaṃ vadāmi … pe …  .</p>
<hr>

<p>
<span class="parno">195</span>
<a class="ms" id="p_4v_979"></a>
dinno saṇghena itthannāmassa bhikkhuno amūḷhassa amūḷhavinayo. khamati
saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">196</span>
<a class="ms" id="p_4v_980"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca, amūḷhavinayena ca. kiñca tattha sammukhāvinayasmiṃ?
saṇghasammukhatā, dhammasammukhatā, vinayasammukhatā, puggalasammukhatā … pe …
kiñca tattha amūḷhavinayasmiṃ? yā amūḷhavinayassa kammassa kiriyā karaṇaṃ
upagamanaṃ ajjhupagamanaṃ adhivāsanā appaṭikkosanā—  idaṃ tattha
amūḷhavinayasmiṃ. evaṃ vūpasantañce, bhikkhave, adhikaraṇaṃ kārako ukkoṭeti,
ukkoṭanakaṃ pācittiyaṃ; chandadāyako khīyati, khīyanakaṃ pācittiyaṃ.</p>
<h3>9.7 tassapāpiyasikāvinaya</h3>

<p>
<span class="parno">197</span>
<a class="ms" id="p_4v_981"></a>
<a class="msdiv" id="msdiv238"></a>
siyā anuvādādhikaraṇaṃ dve samathe anāgamma—  sativinayañca, amūḷhavinayañca;
dvīhi samathehi sammeyya—  sammukhāvinayena ca, tassapāpiyasikāya cāti?
siyātissa vacanīyaṃ. yathā kathaṃ viya? idha pana, bhikkhave, bhikkhu bhikkhuṃ
saṇghamajjhe garukāya āpattiyā codeti—  ‘saratāyasmā evarūpiṃ garukaṃ āpattiṃ
āpajjitā, pārājikaṃ vā pārājikasāmantaṃ vā’ti. so evaṃ vadeti—  ‘na kho ahaṃ,
āvuso, sarāmi evarūpiṃ garukaṃ āpattiṃ āpajjitā, pārājikaṃ vā pārājikasāmantaṃ
vā’ti. tamenaṃ so nibbeṭhentaṃ ativeṭheti—  ‘inghāyasmā sādhukameva jānāhi,
yadi sarasi evarūpiṃ garukaṃ āpattiṃ āpajjitā, pārājikaṃ vā pārājikasāmantaṃ
vā’ti. so evaṃ vadeti—  ‘na kho ahaṃ, āvuso, sarāmi evarūpiṃ garukaṃ āpattiṃ
āpajjitā, pārājikaṃ vā pārājikasāmantaṃ vā. sarāmi ca kho ahaṃ, āvuso, evarūpiṃ
appamattikaṃ āpattiṃ āpajjitā’ti. tamenaṃ so nibbeṭhentaṃ ativeṭheti—
‘inghāyasmā sādhukameva jānāhi, yadi sarasi evarūpiṃ garukaṃ āpattiṃ āpajjitā,
pārājikaṃ vā pārājikasāmantaṃ vā’ti. so evaṃ vadeti—  ‘imañhi nāmāhaṃ, āvuso,
appamattikaṃ āpattiṃ āpajjitvā apuṭṭho paṭijānissāmi. kiṃ panāhaṃ evarūpiṃ
garukaṃ āpattiṃ āpajjitvā, pārājikaṃ vā pārājikasāmantaṃ vā, puṭṭho na
paṭijānissāmī’ti? so evaṃ vadeti—  ‘imañhi nāma tvaṃ, āvuso, appamattikaṃ
āpattiṃ āpajjitvā apuṭṭho na paṭijānissasi. kiṃ pana tvaṃ evarūpiṃ garukaṃ
āpattiṃ āpajjitvā, pārājikaṃ vā pārājikasāmantaṃ vā, apuṭṭho paṭijānissasi?
inghāyasmā sādhukameva jānāhi, yadi sarasi evarūpiṃ garukaṃ āpattiṃ āpajjitā,
pārājikaṃ vā pārājikasāmantaṃ vā’ti. so evaṃ vadesi—  ‘sarāmi kho ahaṃ, āvuso,
evarūpiṃ garukaṃ āpattiṃ āpajjitā, pārājikaṃ vā pārājikasāmantaṃ vā. davā me
etaṃ vuttaṃ, ravā me etaṃ vuttaṃ—  nāhaṃ taṃ sarāmi evarūpiṃ garukaṃ āpattiṃ
āpajjitā, pārājikaṃ vā pārājikasāmantaṃ vā’ti. tassa kho, bhikkhave, bhikkhuno
tassapāpiyasikākammaṃ kātabbaṃ. evañca pana, bhikkhave, kātabbaṃ. byattena
bhikkhunā paṭibalena saṇgho ñāpetabbo—</p>

<p>
<span class="parno">198</span>
<a class="ms" id="p_4v_982"></a>
‘suṇātu me, bhante, saṇgho. ayaṃ itthannāmo bhikkhu saṇghamajjhe garukāya
āpattiyā anuyuñjiyamāno avajānitvā paṭijānāti, paṭijānitvā avajānāti,
aññenāññaṃ paṭicarati, sampajānamusā bhāsati. yadi saṇghassa pattakallaṃ,
saṇgho itthannāmassa bhikkhuno tassapāpiyasikākammaṃ kareyya. esā ñatti.</p>

<p>
<span class="parno">199</span>
<a class="ms" id="p_4v_983"></a>
suṇātu me, bhante, saṇgho. ayaṃ itthannāmo bhikkhu saṇghamajjhe garukāya
āpattiyā anuyuñjiyamāno avajānitvā paṭijānāti, paṭijānitvā avajānāti,
aññenāññaṃ paṭicarati, sampajānamusā bhāsati. saṇgho itthannāmassa bhikkhuno
tassapāpiyasikākammaṃ karoti. yassāyasmato khamati itthannāmassa bhikkhuno
tassapāpiyasikākammassa karaṇaṃ, so tuṇhassa; yassa nakkhamati, so bhāseyya.</p>

<p>
<span class="parno">200</span>
<a class="ms" id="p_4v_984"></a>
dutiyampi etamatthaṃ vadāmi … pe …   tatiyampi etamatthaṃ vadāmi … pe …  .</p>
<hr>

<p>
<span class="parno">201</span>
<a class="ms" id="p_4v_985"></a>
kataṃ saṇghena itthannāmassa bhikkhuno tassapāpiyasikākammaṃ. khamati
saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">202</span>
<a class="ms" id="p_4v_986"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca, tassapāpiyasikāya ca. kiñca tattha sammukhāvinayasmiṃ?
saṇghasammukhatā, dhammasammukhatā, vinayasammukhatā … pe …   kā ca tattha
tassapāpiyasikāya? yā tassapāpiyasikākammassa kiriyā karaṇaṃ upagamanaṃ
ajjhupagamanaṃ adhivāsanā appaṭikkosanā—  ayaṃ tattha tassapāpiyasikāya. evaṃ
vūpasantañce, bhikkhave, adhikaraṇaṃ kārako ukkoṭeti, ukkoṭanakaṃ pācittiyaṃ;
chandadāyako khīyati, khīyanakaṃ pācittiyaṃ.</p>
<h3>9.8 paṭiññātakaraṇa</h3>

<p>
<span class="parno">203</span>
<a class="ms" id="p_4v_987"></a>
<a class="msdiv" id="msdiv239"></a>
āpattādhikaraṇaṃ katihi samathehi sammati? āpattādhikaraṇaṃ tīhi samathehi
sammati—  sammukhāvinayena ca, paṭiññātakaraṇena ca, tiṇavatthārakena ca. siyā
āpattādhikaraṇaṃ ekaṃ samathaṃ anāgamma—  tiṇavatthārakaṃ, dvīhi samathehi
sammeyya—  sammukhāvinayena ca, paṭiññātakaraṇena cāti? siyātissa vacanīyaṃ.
yathā kathaṃ viya? idha pana, bhikkhave, bhikkhu lahukaṃ āpattiṃ āpanno hoti.
tena, bhikkhave, bhikkhunā ekaṃ bhikkhuṃ upasankamitvā ekaṃsaṃ uttarāsangaṃ
karitvā ukkuṭikaṃ nisīditvā añjaliṃ paggahetvā evamassa vacanīyo—  ‘ahaṃ,
āvuso, itthannāmaṃ āpattiṃ āpanno; taṃ paṭidesemī’ti. tena vattabbo—
‘passasī’ti? ‘āma passāmī’ti. ‘āyatiṃ saṃvareyyāsī’ti.</p>
<hr>

<p>
<span class="parno">204</span>
<a class="ms" id="p_4v_988"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca, paṭiññātakaraṇena ca. kiñca tattha sammukhāvinayasmiṃ?
dhammasammukhatā, vinayasammukhatā, puggalasammukhatā … pe …   kā ca tattha
puggalasammukhatā? yo ca deseti, yassa ca deseti, ubho sammukhībhūtā honti—
ayaṃ tattha puggalasammukhatā. kiñca tattha paṭiññātakaraṇasmiṃ? yā
paṭiññātakaraṇassa kammassa kiriyā karaṇaṃ upagamanaṃ ajjhupagamanaṃ adhivāsanā
appaṭikkosanā—  idaṃ tattha paṭiññātakaraṇasmiṃ. evaṃ vūpasantañce, bhikkhave,
adhikaraṇaṃ paṭiggāhako ukkoṭeti, ukkoṭanakaṃ pācittiyaṃ. evañcetaṃ labhetha,
iccetaṃ kusalaṃ. no ce labhetha, tena, bhikkhave, bhikkhunā sambahule bhikkhū
upasankamitvā ekaṃsaṃ uttarāsangaṃ karitvā vuḍḍhānaṃ bhikkhūnaṃ pāde vanditvā
ukkuṭikaṃ nisīditvā añjaliṃ paggahetvā evamassu vacanīyā—  ‘ahaṃ, bhante,
itthannāmaṃ āpattiṃ āpanno; taṃ paṭidesemī’ti. byattena bhikkhunā paṭibalena te
bhikkhū ñāpetabbā—</p>
<hr>

<p>
<span class="parno">205</span>
<a class="ms" id="p_4v_989"></a>
‘suṇantu me āyasmantā. ayaṃ itthannāmo bhikkhu āpattiṃ sarati, vivarati,
uttāniṃ karoti deseti. yadāyasmantānaṃ pattakallaṃ, ahaṃ itthannāmassa
bhikkhuno āpattiṃ paṭiggaṇheyyan’ti. tena vattabbo—  ‘passasī’ti? ‘āma
passāmī’ti. ‘āyatiṃ saṃvareyyāsī’ti.</p>

<p>
<span class="parno">206</span>
<a class="ms" id="p_4v_990"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca, paṭiññātakaraṇena ca. kiñca tattha sammukhāvinayasmiṃ?
dhammasammukhatā, vinayasammukhatā, puggalasammukhatā … pe …   kā ca tattha
puggalasammukhatā? yo ca deseti, yassa ca deseti, ubho sammukhībhūtā honti—
ayaṃ tattha puggalasammukhatā. kiñca tattha paṭiññātakaraṇasmiṃ? yā
paṭiññātakaraṇassa kammassa kiriyā karaṇaṃ upagamanaṃ ajjhupagamanaṃ adhivāsanā
appaṭikkosanā—  idaṃ tattha paṭiññātakaraṇasmiṃ. evaṃ vūpasantañce, bhikkhave,
adhikaraṇaṃ paṭiggāhako ukkoṭeti, ukkoṭanakaṃ pācittiyaṃ. evañcetaṃ labhetha,
iccetaṃ kusalaṃ. no ce labhetha, tena, bhikkhave, bhikkhunā saṇghaṃ
upasankamitvā ekaṃsaṃ uttarāsangaṃ karitvā vuḍḍhānaṃ bhikkhūnaṃ pāde vanditvā
ukkuṭikaṃ nisīditvā añjaliṃ paggahetvā evamassa vacanīyo—  ‘ahaṃ, bhante,
itthannāmaṃ āpattiṃ āpanno; taṃ paṭidesemī’ti. byattena bhikkhunā paṭibalena
saṇgho ñāpetabbo—</p>
<hr>

<p>
<span class="parno">207</span>
<a class="ms" id="p_4v_991"></a>
‘suṇātu me, bhante, saṇgho. ayaṃ itthannāmo bhikkhu āpattiṃ sarati, vivarati,
uttāniṃ karoti, deseti. yadi saṇghassa pattakallaṃ, ahaṃ itthannāmassa
bhikkhuno āpattiṃ paṭiggaṇheyyan’ti. tena vattabbo—  ‘passasī’ti? ‘āma
passāmī’ti. ‘āyatiṃ saṃvareyyāsī’ti.</p>

<p>
<span class="parno">208</span>
<a class="ms" id="p_4v_992"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca, paṭiññātakaraṇena ca. kiñca tattha sammukhāvinayasmiṃ?
saṇghasammukhatā, dhammasammukhatā, vinayasammukhatā, puggalasammukhatā … pe …
evaṃ vūpasantañce, bhikkhave, adhikaraṇaṃ paṭiggāhako ukkoṭeti, ukkoṭanakaṃ
pācittiyaṃ; chandadāyako khīyati, khīyanakaṃ pācittiyaṃ.</p>
<h3>9.9 tiṇavatthāraka</h3>

<p>
<span class="parno">209</span>
<a class="ms" id="p_4v_993"></a>
<a class="msdiv" id="msdiv240"></a>
siyā āpattādhikaraṇaṃ ekaṃ samathaṃ anāgamma—  paṭiññātakaraṇaṃ, dvīhi
samathehi sammeyya—  sammukhāvinayena ca, tiṇavatthārakena cāti? siyātissa
vacanīyaṃ. yathā kathaṃ viya? idha pana, bhikkhave, bhikkhūnaṃ bhaṇḍanajātānaṃ
kalahajātānaṃ vivādāpannānaṃ viharataṃ bahuṃ assāmaṇakaṃ ajjhāciṇṇaṃ hoti
bhāsitaparikkantaṃ. tatra ce bhikkhūnaṃ evaṃ hoti—  ‘amhākaṃ kho
bhaṇḍanajātānaṃ kalahajātānaṃ vivādāpannānaṃ viharataṃ bahuṃ assāmaṇakaṃ
ajjhāciṇṇaṃ bhāsitaparikkantaṃ. sace mayaṃ imāhi āpattīhi aññamaññaṃ kāressāma,
siyāpi taṃ adhikaraṇaṃ kakkhaḷattāya vāḷattāya bhedāya saṃvatteyyā’ti.
anujānāmi, bhikkhave, evarūpaṃ adhikaraṇaṃ tiṇavatthārakena vūpasametuṃ. evañca
pana, bhikkhave, vūpasametabbaṃ. sabbeheva ekajjhaṃ sannipatitabbaṃ,
sannipatitvā byattena bhikkhunā paṭibalena saṇgho ñāpetabbo—</p>

<p>
<span class="parno">210</span>
<a class="ms" id="p_4v_994"></a>
‘suṇātu me, bhante, saṇgho. amhākaṃ bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyya. yadi saṇghassa pattakallaṃ, saṇgho
imaṃ adhikaraṇaṃ tiṇavatthārakena vūpasameyya, ṭhapetvā thullavajjaṃ, ṭhapetvā
gihippaṭisaṃyuttanti. ekatopakkhikānaṃ bhikkhūnaṃ byattena bhikkhunā
paṭibalena sako pakkho ñāpetabbo—</p>
<hr>

<p>
<span class="parno">211</span>
<a class="ms" id="p_4v_995"></a>
suṇantu me āyasmantā. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. yadāyasmantānaṃ pattakallaṃ, ahaṃ yā ceva āyasmantānaṃ
āpatti, yā ca attano āpatti, āyasmantānañceva atthāya, attano ca atthāya,
saṇghamajjhe tiṇavatthārakena deseyyaṃ, ṭhapetvā thullavajjaṃ, ṭhapetvā
gihippaṭisaṃyuttan’ti.</p>

<p>
<span class="parno">212</span>
<a class="ms" id="p_4v_996"></a>
<a class="msdiv" id="msdiv241"></a>
athāparesaṃ ekatopakkhikānaṃ bhikkhūnaṃ byattena bhikkhunā paṭibalena sako
pakkho ñāpetabbo—</p>

<p>
<span class="parno">213</span>
<a class="ms" id="p_4v_997"></a>
‘suṇantu me āyasmantā. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. yadāyasmantānaṃ pattakallaṃ, ahaṃ yā ceva āyasmantānaṃ
āpatti, yā ca attano āpatti, āyasmantānañceva atthāya, attano ca atthāya,
saṇghamajjhe tiṇavatthārakena deseyyaṃ, ṭhapetvā thullavajjaṃ, ṭhapetvā
gihippaṭisaṃyuttan’ti.</p>

<p>
<span class="parno">214</span>
<a class="ms" id="p_4v_998"></a>
<a class="msdiv" id="msdiv242"></a>
athāparesaṃ ekatopakkhikānaṃ bhikkhūnaṃ byattena bhikkhunā paṭibalena saṇgho
ñāpetabbo—</p>

<p>
<span class="parno">215</span>
<a class="ms" id="p_4v_999"></a>
‘suṇātu me, bhante, saṇgho. amhākaṃ bhaṇḍanajātānaṃ kalahajātānaṃ
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace
mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ
kakkhaḷattāya vāḷattāya bhedāya saṃvatteyya. yadi saṇghassa pattakallaṃ, ahaṃ
yā ceva imesaṃ āyasmantānaṃ āpatti, yā ca attano āpatti, imesañceva
āyasmantānaṃ atthāya, attano ca atthāya, saṇghamajjhe tiṇavatthārakena
deseyyaṃ, ṭhapetvā thullavajjaṃ, ṭhapetvā gihippaṭisaṃyuttaṃ. esā ñatti.</p>

<p>
<span class="parno">216</span>
<a class="ms" id="p_4v_1000"></a>
suṇātu me, bhante, saṇgho. amhākaṃ bhaṇḍanajātānaṃ kalahajātānaṃ vivādāpannānaṃ
viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. sace mayaṃ imāhi
āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya
bhedāya saṃvatteyya. ahaṃ yā ceva imesaṃ āyasmantānaṃ āpatti, yā ca attano
āpatti, imesañceva āyasmantānaṃ atthāya, attano ca atthāya, saṇghamajjhe
tiṇavatthārakena desemi, ṭhapetvā thullavajjaṃ, ṭhapetvā gihippaṭisaṃyuttaṃ.
yassāyasmato khamati amhākaṃ imāsaṃ āpattīnaṃ saṇghamajjhe tiṇavatthārakena
desanā, ṭhapetvā thullavajjaṃ, ṭhapetvā gihippaṭisaṃyuttaṃ, so tuṇhassa; yassa
nakkhamati, so bhāseyya.</p>

<p>
<span class="parno">217</span>
<a class="ms" id="p_4v_1001"></a>
desitā amhākaṃ imā āpattiyo saṇghamajjhe tiṇavatthārakena, ṭhapetvā
thullavajjaṃ, ṭhapetvā gihippaṭisaṃyuttaṃ. khamati saṇghassa, tasmā tuṇhī,
evametaṃ dhārayāmī’ti.</p>

<p>
<span class="parno">218</span>
<a class="ms" id="p_4v_1002"></a>
athāparesaṃ … pe …   evametaṃ dhārayāmī’ti.</p>
<hr>

<p>
<span class="parno">219</span>
<a class="ms" id="p_4v_1003"></a>
idaṃ vuccati, bhikkhave, adhikaraṇaṃ vūpasantaṃ. kena vūpasantaṃ?
sammukhāvinayena ca, tiṇavatthārakena ca. kiñca tattha sammukhāvinayasmiṃ?
saṇghasammukhatā, dhammasammukhatā, vinayasammukhatā, puggalasammukhatā.</p>

<p>
<span class="parno">220</span>
<a class="ms" id="p_4v_1004"></a>
kā ca tattha saṇghasammukhatā? yāvatikā bhikkhū kammappattā, te āgatā honti,
chandārahānaṃ chando āhaṭo hoti, sammukhībhūtā na paṭikkosanti—  ayaṃ tattha
saṇghasammukhatā.</p>

<p>
<span class="parno">221</span>
<a class="ms" id="p_4v_1005"></a>
kā ca tattha dhammasammukhatā, vinayasammukhatā? yena dhammena yena vinayena
yena satthusāsanena taṃ adhikaraṇaṃ vūpasammati—  ayaṃ tattha dhammasammukhatā,
vinayasammukhatā.</p>

<p>
<span class="parno">222</span>
<a class="ms" id="p_4v_1006"></a>
kā ca tattha puggalasammukhatā? yo ca deseti, yassa ca deseti, ubho
sammukhībhūtā honti—  ayaṃ tattha puggalasammukhatā.</p>

<p>
<span class="parno">223</span>
<a class="ms" id="p_4v_1007"></a>
kiñca tattha tiṇavatthārakasmiṃ? yā tiṇavatthārakassa kammassa kiriyā karaṇaṃ
upagamanaṃ ajjhupagamanaṃ adhivāsanā appaṭikkosanā—  idaṃ tattha
tiṇavatthārakasmiṃ. evaṃ vūpasantañce, bhikkhave, adhikaraṇaṃ paṭiggāhako
ukkoṭeti, ukkoṭanakaṃ pācittiyaṃ; chandadāyako khīyati, khīyanakaṃ pācittiyaṃ.</p>

<p>
<span class="parno">224</span>
<a class="ms" id="p_4v_1008"></a>
kiccādhikaraṇaṃ katihi samathehi sammati? kiccādhikaraṇaṃ ekena samathena
sammati—  sammukhāvinayenā"ti.</p>
<hr>
<p class="endsection">
<span class="parno">225</span>
<a class="ms" id="p_4v_1009"></a>
samathakkhandhako niṭṭhito catuttho.</p>

</div><!--End Pali-->
</section>

<div id="nextprev"><a id="previous-sutta" href="../vi/kd15.html"></a></div>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 14 - Settling Issues
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
