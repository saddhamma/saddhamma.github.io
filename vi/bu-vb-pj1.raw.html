<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Vibhanga (Bhikkhu) - Pārājika 1</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a href="../vi/kd.html">Khandaka</a></li>
<li><a class="pressed" href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>

<div>
	<ul id="vbnav">
	 <li id="active"><a href="../vi/bu-vb-pj.html">Pārājikas</a></li>
   <li><a href="../vi/bu-vb-sn.html">Sanghādisesas</a></li>
   <li><a href="../vi/bu-vb-an.html">Aniyatas</a></li>
   <li><a href="../vi/bu-vb-np.html">Nissaggiya Pācittiyas</a></li>
   <li><a href="../vi/bu-vb-pc.html">Pācittiyas</a></li>
   <li><a href="../vi/bu-vb-pd.html">Pāṭidesanīyas</a></li>
   <li><a href="../vi/bu-vb-sk.html">Sekhiyas</a></li>
	<li><a href="../vi/bu-vb-as.html">Adhikaraṇa-Samathās</a></li>
	</ul>
</div>

<h2>Bhikkhu Vibhanga - Pārājika 1: Sexual Intercourse</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<strong>1 sudinnabhāṇavāra</strong>

<p>
<span class="parno">1</span>
<a class="ms" id="p_1v_41"></a>
<a class="msdiv" id="msdiv24"></a>
tena kho pana samayena vesāliyā avidūre kalandagāmo nāma atthi. tattha sudinno
nāma kalandaputto seṭṭhiputto hoti. atha kho sudinno kalandaputto sambahulehi
sahāyakehi saddhiṃ vesāliṃ agamāsi kenacideva karaṇīyena. tena kho pana
samayena bhagavā mahatiyā parisāya parivuto dhammaṃ desento nisinno hoti.
addasa kho sudinno kalandaputto bhagavantaṃ mahatiyā parisāya parivutaṃ dhammaṃ
desentaṃ nisinnaṃ. disvānassa etadahosi—  "yannūnāhampi dhammaṃ suṇeyyan"ti.
atha kho sudinno kalandaputto yena sā parisā tenupasankami; upasankamitvā
ekamantaṃ nisīdi. ekamantaṃ nisinnassa kho sudinnassa kalandaputtassa
etadahosi—  "yathā yathā kho ahaṃ bhagavatā dhammaṃ desitaṃ ājānāmi, nayidaṃ
sukaraṃ agāraṃ ajjhāvasatā ekantaparipuṇṇaṃ ekantaparisuddhaṃ sankhalikhitaṃ
brahmacariyaṃ carituṃ; yannūnāhaṃ kesamassuṃ ohāretvā kāsāyāni vatthāni
acchādetvā agārasmā anagāriyaṃ pabbajeyyan"ti. atha kho sā parisā bhagavatā
dhammiyā kathāya sandassitā samādapitā samuttejitā sampahaṃsitā uṭṭhāyāsanā
bhagavantaṃ abhivādetvā padakkhiṇaṃ katvā pakkāmi.</p>

<p>
<span class="parno">2</span>
<a class="ms" id="p_1v_42"></a>
<a class="msdiv" id="msdiv25"></a>
atha kho sudinno kalandaputto aciravuṭṭhitāya parisāya yena bhagavā
tenupasankami; upasankamitvā bhagavantaṃ abhivādetvā ekamantaṃ nisīdi.
ekamantaṃ nisinno kho sudinno kalandaputto bhagavantaṃ etadavoca—  "yathā
yathāhaṃ, bhante, bhagavatā dhammaṃ desitaṃ ājānāmi, nayidaṃ sukaraṃ agāraṃ
ajjhāvasatā ekantaparipuṇṇaṃ ekantaparisuddhaṃ sankhalikhitaṃ brahmacariyaṃ
carituṃ; icchāmahaṃ, bhante, kesamassuṃ ohāretvā kāsāyāni vatthāni acchādetvā
agārasmā anagāriyaṃ pabbajituṃ. pabbājetu maṃ bhagavā"ti. "anuññātosi pana
tvaṃ, sudinna, mātāpitūhi agārasmā anagāriyaṃ pabbajjāyā"ti? "na kho ahaṃ,
bhante, anuññāto mātāpitūhi agārasmā anagāriyaṃ pabbajjāyā"ti. "na kho,
sudinna, tathāgatā ananuññātaṃ mātāpitūhi puttaṃ pabbājentī"ti. "sohaṃ, bhante,
tathā karissāmi yathā maṃ mātāpitaro anujānissanti agārasmā anagāriyaṃ
pabbajjāyā"ti.</p>

<p>
<span class="parno">3</span>
<a class="ms" id="p_1v_43"></a>
<a class="msdiv" id="msdiv26"></a>
atha kho sudinno kalandaputto vesāliyaṃ taṃ karaṇīyaṃ tīretvā yena kalandagāmo
yena mātāpitaro tenupasankami; upasankamitvā mātāpitaro etadavoca—  "ammatātā,
yathā yathāhaṃ bhagavatā dhammaṃ desitaṃ ājānāmi, nayidaṃ sukaraṃ agāraṃ
ajjhāvasatā ekantaparipuṇṇaṃ ekantaparisuddhaṃ sankhalikhitaṃ brahmacariyaṃ
carituṃ; icchāmahaṃ kesamassuṃ ohāretvā kāsāyāni vatthāni acchādetvā agārasmā
anagāriyaṃ pabbajituṃ. anujānātha maṃ agārasmā anagāriyaṃ pabbajjāyā"ti. evaṃ
vutte, sudinnassa kalandaputtassa mātāpitaro sudinnaṃ kalandaputtaṃ etadavocuṃ—
"tvaṃ khosi, tāta sudinna, amhākaṃ ekaputtako piyo manāpo sukhedhito
sukhaparihato. na tvaṃ, tāta sudinna, kiñci dukkhassa jānāsi. maraṇenapi mayaṃ
te akāmakā vinā bhavissāma, kiṃ pana mayaṃ taṃ jīvantaṃ anujānissāma agārasmā
anagāriyaṃ pabbajjāyā"ti.</p>
<hr>

<p>
<span class="parno">4</span>
<a class="ms" id="p_1v_44"></a>
dutiyampi kho sudinno kalandaputto mātāpitaro etadavoca—  "ammatātā, yathā
yathāhaṃ bhagavatā dhammaṃ desitaṃ ājānāmi, nayidaṃ sukaraṃ agāraṃ ajjhāvasatā
ekantaparipuṇṇaṃ ekantaparisuddhaṃ sankhalikhitaṃ brahmacariyaṃ carituṃ;
icchāmahaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ
pabbajituṃ. anujānātha maṃ agārasmā anagāriyaṃ pabbajjāyā"ti. dutiyampi kho
sudinnassa kalandaputtassa mātāpitaro sudinnaṃ kalandaputtaṃ etadavocuṃ—  "tvaṃ
khosi, tāta sudinna, amhākaṃ ekaputtako piyo manāpo sukhedhito sukhaparihato.
na tvaṃ, tāta sudinna, kiñci dukkhassa jānāsi. maraṇenapi mayaṃ te akāmakā vinā
bhavissāma, kiṃ pana mayaṃ taṃ jīvantaṃ anujānissāma agārasmā anagāriyaṃ
pabbajjāyā"ti.</p>
<hr>

<p>
<span class="parno">5</span>
<a class="ms" id="p_1v_45"></a>
tatiyampi kho sudinno kalandaputto mātāpitaro etadavoca—  "ammatātā, yathā
yathāhaṃ bhagavatā dhammaṃ desitaṃ ājānāmi, nayidaṃ sukaraṃ agāraṃ ajjhāvasatā
ekantaparipuṇṇaṃ ekantaparisuddhaṃ sankhalikhitaṃ brahmacariyaṃ carituṃ;
icchāmahaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ
pabbajituṃ. anujānātha maṃ agārasmā anagāriyaṃ pabbajjāyā"ti. tatiyampi kho
sudinnassa kalandaputtassa mātāpitaro sudinnaṃ kalandaputtaṃ etadavocuṃ—  "tvaṃ
khosi, tāta sudinna, amhākaṃ ekaputtako piyo manāpo sukhedhito sukhaparihato.
na tvaṃ, tāta sudinna, kiñci dukkhassa jānāsi. maraṇenapi mayaṃ te akāmakā vinā
bhavissāma, kiṃ pana mayaṃ taṃ jīvantaṃ anujānissāma agārasmā anagāriyaṃ
pabbajjāyā"ti.</p>
<hr>

<p>
<span class="parno">6</span>
<a class="ms" id="p_1v_46"></a>
<a class="msdiv" id="msdiv27"></a>
atha kho sudinno kalandaputto—  "na maṃ mātāpitaro anujānanti agārasmā
anagāriyaṃ pabbajjāyā"ti, tattheva anantarahitāya bhūmiyā nipajji—  "idheva me
maraṇaṃ bhavissati pabbajjā vā"ti. atha kho sudinno kalandaputto ekampi bhattaṃ
na bhuñji, dvepi bhattāni na bhuñji, tīṇipi bhattāni na bhuñji, cattāripi
bhattāni na bhuñji, pañcapi bhattāni na bhuñji, chapi bhattāni na bhuñji,
sattapi bhattāni na bhuñji.</p>

<p>
<span class="parno">7</span>
<a class="ms" id="p_1v_47"></a>
<a class="msdiv" id="msdiv28"></a>
atha kho sudinnassa kalandaputtassa mātāpitaro sudinnaṃ kalandaputtaṃ
etadavocuṃ—  "tvaṃ khosi, tāta sudinna, amhākaṃ ekaputtako piyo manāpo
sukhedhito sukhaparihato. na tvaṃ, tāta sudinna, kiñci dukkhassa jānāsi.
maraṇenapi mayaṃ te akāmakā vinā bhavissāma, kiṃ pana mayaṃ taṃ jīvantaṃ
anujānissāma agārasmā anagāriyaṃ pabbajjāya? uṭṭhehi, tāta sudinna, bhuñja ca
piva ca paricārehi ca, bhuñjanto pivanto paricārento kāme paribhuñjanto puññāni
karonto abhiramassu. na taṃ mayaṃ anujānāma agārasmā anagāriyaṃ pabbajjāyā"ti.
evaṃ vutte, sudinno kalandaputto tuṇhī ahosi.</p>
<hr>

<p>
<span class="parno">8</span>
<a class="ms" id="p_1v_48"></a>
dutiyampi kho … pe …   tatiyampi kho sudinnassa kalandaputtassa mātāpitaro sudinnaṃ
kalandaputtaṃ etadavocuṃ—  "tvaṃ khosi, tāta sudinna, amhākaṃ ekaputtako piyo
manāpo sukhedhito sukhaparihato. na tvaṃ, tāta sudinna, kiñci dukkhassa jānāsi.
maraṇenapi mayaṃ te akāmakā vinā bhavissāma, kiṃ pana mayaṃ taṃ jīvantaṃ
anujānissāma agārasmā anagāriyaṃ pabbajjāya. uṭṭhehi, tāta sudinna, bhuñja ca
piva ca paricārehi ca, bhuñjanto pivanto paricārento kāme paribhuñjanto puññāni
karonto abhiramassu. na taṃ mayaṃ anujānāma agārasmā anagāriyaṃ pabbajjāyā"ti.
tatiyampi kho sudinno kalandaputto tuṇhī ahosi.</p>
<hr>

<p>
<span class="parno">9</span>
<a class="ms" id="p_1v_49"></a>
atha kho sudinnassa kalandaputtassa sahāyakā yena sudinno kalandaputto
tenupasankamiṃsu; upasankamitvā sudinnaṃ kalandaputtaṃ etadavocuṃ—  "tvaṃ
khosi, samma sudinna, mātāpitūnaṃ ekaputtako piyo manāpo sukhedhito
sukhaparihato. na tvaṃ, samma sudinna, kiñci dukkhassa jānāsi. maraṇenapi te
mātāpitaro akāmakā vinā bhavissanti, kiṃ pana taṃ jīvantaṃ anujānissanti
agārasmā anagāriyaṃ pabbajāya. uṭṭhehi, samma sudinna, bhuñja ca piva ca
paricārehi ca, bhuñjanto pivanto paricārento kāme paribhuñjanto puññāni karonto
abhiramassu, na taṃ mātāpitaro anujānissanti agārasmā anagāriyaṃ
pabbajjāyā"ti. evaṃ vutte, sudinno kalandaputto tuṇhī ahosi. dutiyampi kho … pe …
tatiyampi kho sudinnassa kalandaputtassa sahāyakā sudinnaṃ kalandaputtaṃ
etadavocuṃ—  "tvaṃ khosi, samma sudinna … pe …   tatiyampi kho sudinno kalandaputto
tuṇhī ahosi.</p>

<p>
<span class="parno">10</span>
<a class="ms" id="p_1v_50"></a>
<a class="msdiv" id="msdiv29"></a>
atha kho sudinnassa kalandaputtassa sahāyakā yena sudinnassa kalandaputtassa
mātāpitaro tenupasankamiṃsu; upasankamitvā sudinnassa kalandaputtassa
mātāpitaro etadavocuṃ—  "ammatātā, eso sudinno anantarahitāya bhūmiyā nipanno—
‘idheva me maraṇaṃ bhavissati pabbajjā vā’ti. sace tumhe sudinnaṃ
nānujānissatha agārasmā anagāriyaṃ pabbajjāya, tattheva maraṇaṃ āgamissati.
sace pana tumhe sudinnaṃ anujānissatha agārasmā anagāriyaṃ pabbajjāya,
pabbajitampi naṃ dakkhissatha. sace sudinno nābhiramissati agārasmā anagāriyaṃ
pabbajjāya, kā tassa aññā gati bhavissati, idheva paccāgamissati. anujānātha
sudinnaṃ agārasmā anagāriyaṃ pabbajjāyā"ti. "anujānāma, tātā, sudinnaṃ agārasmā
anagāriyaṃ pabbajjāyā"ti. atha kho sudinnassa kalandaputtassa sahāyakā yena
sudinno kalandaputto tenupasankamiṃsu; upasankamitvā sudinnaṃ kalandaputtaṃ
etadavocuṃ—  "uṭṭhehi, samma sudinna, anuññātosi mātāpitūhi agārasmā anagāriyaṃ
pabbajjāyā"ti.</p>
<hr>

<p>
<span class="parno">11</span>
<a class="ms" id="p_1v_51"></a>
<a class="msdiv" id="msdiv30"></a>
atha kho sudinno kalandaputto—  "anuññātomhi kira mātāpitūhi agārasmā
anagāriyaṃ pabbajjāyā"ti, haṭṭho udaggo pāṇinā gattāni paripuñchanto vuṭṭhāsi.
atha kho sudinno kalandaputto katipāhaṃ balaṃ gāhetvā yena bhagavā
tenupasankami; upasankamitvā bhagavantaṃ abhivādetvā ekamantaṃ nisīdi.
ekamantaṃ nisinno kho sudinno kalandaputto bhagavantaṃ etadavoca—  "anuññāto
ahaṃ, bhante, mātāpitūhi agārasmā anagāriyaṃ pabbajjāya. pabbājetu maṃ
bhagavā"ti. alattha kho sudinno kalandaputto bhagavato santike pabbajjaṃ,
alattha upasampadaṃ. acirūpasampanno ca panāyasmā sudinno evarūpe dhutaguṇe
samādāya vattati, āraññiko hoti piṇḍapātiko paṃsukūliko sapadānacāriko,
aññataraṃ vajjigāmaṃ upanissāya viharati.</p>
<hr>

<p>
<span class="parno">12</span>
<a class="ms" id="p_1v_52"></a>
tena kho pana samayena vajjī dubbhikkhā hoti dvīhitikā setaṭṭhikā salākāvuttā,
na sukarā uñchena paggahena yāpetuṃ. atha kho āyasmato sudinnassa etadahosi—
"etarahi kho vajjī dubbhikkhā dvīhitikā setaṭṭhikā salākāvuttā, na sukarā
uñchena paggahena yāpetuṃ. bahū kho pana me vesāliyaṃ ñātī aḍḍhā mahaddhanā
mahābhogā pahūtajātarūparajatā pahūtavittūpakaraṇā pahūtadhanadhaññā.
yannūnāhaṃ ñātī upanissāya vihareyyaṃ. ñātī maṃ nissāya dānāni dassanti puññāni
karissanti, bhikkhū ca lābhaṃ lacchanti, ahañca piṇḍakena na kilamissāmī"ti.</p>

<p>
<span class="parno">13</span>
<a class="ms" id="p_1v_53"></a>
atha kho āyasmā sudinno senāsanaṃ saṃsāmetvā pattacīvaramādāya yena vesālī tena
pakkāmi. anupubbena yena vesālī tadavasari. tatra sudaṃ āyasmā sudinno
vesāliyaṃ viharati mahāvane kūṭāgārasālāyaṃ. assosuṃ kho āyasmato sudinnassa
ñātakā—  "sudinno kira kalandaputto vesāliṃ anuppatto"ti. te āyasmato
sudinnassa saṭṭhimatte thālipāke bhattābhihāraṃ abhihariṃsu. atha kho āyasmā
sudinno te saṭṭhimatte thālipāke bhikkhūnaṃ vissajjetvā pubbaṇhasamayaṃ
nivāsetvā pattacīvaramādāya kalandagāmaṃ piṇḍāya pāvisi. kalandagāme sapadānaṃ
piṇḍāya caramāno yena sakapitu nivesanaṃ tenupasankami.</p>

<p>
<span class="parno">14</span>
<a class="ms" id="p_1v_54"></a>
<a class="msdiv" id="msdiv31"></a>
tena kho pana samayena āyasmato sudinnassa ñātidāsī ābhidosikaṃ kummāsaṃ
chaḍḍetukāmā hoti. atha kho āyasmā sudinno taṃ ñātidāsiṃ etadavoca—  "sace taṃ,
bhagini, chaḍḍanīyadhammaṃ, idha me patte ākirā"ti. atha kho āyasmato
sudinnassa ñātidāsī taṃ ābhidosikaṃ kummāsaṃ āyasmato sudinnassa patte ākirantī
hatthānañca pādānañca sarassa ca nimittaṃ aggahesi. atha kho āyasmato
sudinnassa ñātidāsī yenāyasmato sudinnassa mātā tenupasankami; upasankamitvā
āyasmato sudinnassa mātaraṃ etadavoca—  "yaggheyye, jāneyyāsi, ayyaputto
sudinno anuppatto"ti. "sace, je, tvaṃ saccaṃ bhaṇasi, adāsiṃ taṃ karomī"ti.</p>

<p>
<span class="parno">15</span>
<a class="ms" id="p_1v_55"></a>
<a class="msdiv" id="msdiv32"></a>
tena kho pana samayena āyasmā sudinno taṃ ābhidosikaṃ kummāsaṃ aññataraṃ
kuṭṭamūlaṃ nissāya paribhuñjati. pitāpi kho āyasmato sudinnassa kammantā
āgacchanto addasa āyasmantaṃ sudinnaṃ taṃ ābhidosikaṃ kummāsaṃ aññataraṃ
kuṭṭamūlaṃ nissāya paribhuñjantaṃ. disvāna yenāyasmā sudinno tenupasankami;
upasankamitvā āyasmantaṃ sudinnaṃ etadavoca—  "atthi nāma, tāta sudinna,
ābhidosikaṃ kummāsaṃ paribhuñjissasi. nanu nāma, tāta sudinna, sakaṃ gehaṃ
gantabban"ti? "agamimha kho te, gahapati, gehaṃ. tatāyaṃ ābhidosiko kummāso"ti.
atha kho āyasmato sudinnassa pitā āyasmato sudinnassa bāhāyaṃ gahetvā
āyasmantaṃ sudinnaṃ etadavoca—  "ehi, tāta sudinna, gharaṃ gamissāmā"ti. atha
kho āyasmā sudinno yena sakapitu nivesanaṃ tenupasankami; upasankamitvā
paññatte āsane nisīdi. atha kho āyasmato sudinnassa pitā āyasmantaṃ sudinnaṃ
etadavoca—  "bhuñja, tāta sudinnā"ti. "alaṃ, gahapati, kataṃ me ajja
bhattakiccan"ti. "adhivāsehi, tāta sudinna, svātanāya bhattan"ti. adhivāsesi
kho āyasmā sudinno tuṇhībhāvena. atha kho āyasmā sudinno uṭṭhāyāsanā pakkāmi.</p>
<hr>

<p>
<span class="parno">16</span>
<a class="ms" id="p_1v_56"></a>
<a class="msdiv" id="msdiv33"></a>
atha kho āyasmato sudinnassa mātā tassā rattiyā accayena haritena gomayena
pathaviṃ opuñjāpetvā dve puñje kārāpesi—  ekaṃ hiraññassa, ekaṃ suvaṇṇassa.
tāva mahantā puñjā ahesuṃ, orato ṭhito puriso pārato ṭhitaṃ purisaṃ na passati;
pārato ṭhito puriso orato ṭhitaṃ purisaṃ na passati. te puñje kilañjehi
paṭicchādāpetvā majjhe āsanaṃ paññāpetvā tirokaraṇīyaṃ parikkhipitvā āyasmato
sudinnassa purāṇadutiyikaṃ āmantesi—  "tena hi, vadhu, yena alankārena alankatā
puttassa me sudinnassa piyā ahosi manāpā tena alankārena alankarā"ti. "evaṃ,
ayye"ti, kho āyasmato sudinnassa purāṇadutiyikā āyasmato sudinnassa mātuyā
paccassosi.</p>

<p>
<span class="parno">17</span>
<a class="ms" id="p_1v_57"></a>
<a class="msdiv" id="msdiv34"></a>
atha kho āyasmā sudinno pubbaṇhasamayaṃ nivāsetvā pattacīvaramādāya yena
sakapitu nivesanaṃ tenupasankami; upasankamitvā paññatte āsane nisīdi. atha kho
āyasmato sudinnassa pitā yenāyasmā sudinno tenupasankami; upasankamitvā te
puñje vivarāpetvā āyasmantaṃ sudinnaṃ etadavoca—  "idaṃ te, tāta sudinna, mātu
mattikaṃ itthikāya itthidhanaṃ, aññaṃ pettikaṃ aññaṃ pitāmahaṃ. labbhā, tāta
sudinna, hīnāyāvattitvā bhogā ca bhuñjituṃ puññāni ca kātuṃ. ehi tvaṃ, tāta
sudinna, hīnāyāvattitvā bhoge ca bhuñjassu puññāni ca karohī"ti. "tāta, na
ussahāmi na visahāmi, abhirato ahaṃ brahmacariyaṃ carāmī"ti. dutiyampi kho … pe …
tatiyampi kho āyasmato sudinnassa pitā āyasmantaṃ sudinnaṃ etadavoca—  "idaṃ
te, tāta sudinna, mātu mattikaṃ, itthikāya itthidhanaṃ, aññaṃ pettikaṃ, aññaṃ
pitāmahaṃ. labbhā, tāta sudinna, hīnāyāvattitvā bhogā ca bhuñjituṃ puññāni ca
kātuṃ. ehi tvaṃ, tāta sudinna, hīnāyāvattitvā bhoge ca bhuñjassu puññāni ca
karohī"ti. "vadeyyāma kho taṃ, gahapati, sace tvaṃ nātikaḍḍheyyāsī"ti. "vadehi,
tāta sudinnā"ti. "tena hi tvaṃ, gahapati, mahante mahante sāṇipasibbake
kārāpetvā hiraññasuvaṇṇassa pūrāpetvā sakaṭehi nibbāhāpetvā majjhe gangāya sote
opātehi. taṃ kissa hetu? yañhi te, gahapati, bhavissati tatonidānaṃ bhayaṃ vā
chambhitattaṃ vā lomahaṃso vā ārakkho vā so te na bhavissatī"ti. evaṃ vutte,
āyasmato sudinnassa pitā anattamano ahosi—  "kathañhi nāma putto sudinno evaṃ
vakkhatī"ti.</p>
<hr>

<p>
<span class="parno">18</span>
<a class="ms" id="p_1v_58"></a>
<a class="msdiv" id="msdiv35"></a>
atha kho āyasmato sudinnassa pitā āyasmato sudinnassa purāṇadutiyikaṃ āmantesi—
"tena hi, vadhu, tvaṃ piyā ca manāpā ca. appeva nāma putto sudinno tuyhampi
vacanaṃ kareyyā"ti. atha kho āyasmato sudinnassa purāṇadutiyikā āyasmato
sudinnassa pādesu gahetvā āyasmantaṃ sudinnaṃ etadavoca—  "kīdisā nāma tā,
ayyaputta, accharāyo yāsaṃ tvaṃ hetu brahmacariyaṃ carasī"ti? "na kho ahaṃ,
bhagini, accharānaṃ hetu brahmacariyaṃ carāmī"ti. atha kho āyasmato sudinnassa
purāṇadutiyikā—  "ajjatagge maṃ ayyaputto sudinno bhaginivādena
samudācaratī"ti, tattheva mucchitā papatā.</p>
<hr>

<p>
<span class="parno">19</span>
<a class="ms" id="p_1v_59"></a>
atha kho āyasmā sudinno pitaraṃ etadavoca—  "sace, gahapati, bhojanaṃ dātabbaṃ
detha, mā no viheṭhayitthā"ti. "bhuñja, tāta sudinnā"ti. atha kho āyasmato
sudinnassa mātā ca pitā ca āyasmantaṃ sudinnaṃ paṇītena khādanīyena bhojanīyena
sahatthā santappesuṃ sampavāresuṃ. atha kho āyasmato sudinnassa mātā
āyasmantaṃ sudinnaṃ bhuttāviṃ onītapattapāṇiṃ etadavoca—  "idaṃ, tāta sudinna,
kulaṃ aḍḍhaṃ mahaddhanaṃ mahābhogaṃ pahūtajātarūparajataṃ pahūtavittūpakaraṇaṃ
pahūtadhanadhaññaṃ. labbhā, tāta sudinna, hīnāyāvattitvā bhogā ca bhuñjituṃ
puññāni ca kātuṃ. ehi tvaṃ, tāta sudinna, hīnāyāvattitvā bhoge ca bhuñjassu
puññāni ca karohī"ti. "amma, na ussahāmi na visahāmi, abhirato ahaṃ
brahmacariyaṃ carāmī"ti.</p>
<hr>

<p>
<span class="parno">20</span>
<a class="ms" id="p_1v_60"></a>
dutiyampi kho … pe …   tatiyampi kho āyasmato sudinnassa mātā āyasmantaṃ sudinnaṃ
etadavoca—  "idaṃ, tāta sudinna, kulaṃ aḍḍhaṃ mahaddhanaṃ mahābhogaṃ
pahūtajātarūparajataṃ pahūtavittūpakaraṇaṃ pahūtadhanadhaññaṃ. tena hi, tāta
sudinna, bījakampi dehi—  mā no aputtakaṃ sāpateyyaṃ licchavayo
atiharāpesun"ti. "etaṃ kho me, amma, sakkā kātun"ti. "kahaṃ pana, tāta sudinna,
etarahi viharasī"ti? "mahāvane, ammā"ti. atha kho āyasmā sudinno uṭṭhāyāsanā
pakkāmi.</p>

<p>
<span class="parno">21</span>
<a class="ms" id="p_1v_61"></a>
<a class="msdiv" id="msdiv36"></a>
atha kho āyasmato sudinnassa mātā āyasmato sudinnassa purāṇadutiyikaṃ āmantesi—
"tena hi, vadhu, yadā utunī ahosi, pupphaṃ te uppannaṃ hoti, atha me
āroceyyāsī"ti. "evaṃ, ayye"ti kho āyasmato sudinnassa purāṇadutiyikā āyasmato
sudinnassa mātuyā paccassosi. atha kho āyasmato sudinnassa purāṇadutiyikā
nacirasseva utunī ahosi, pupphaṃsā uppajji. atha kho āyasmato sudinnassa
purāṇadutiyikā āyasmato sudinnassa mātaraṃ etadavoca—  "utunīmhi, ayye, pupphaṃ
me uppannan"ti. "tena hi, vadhu, yena alankārena alankatā puttassa sudinnassa
piyā ahosi manāpā tena alankārena alankarā"ti. "evaṃ, ayye"ti kho āyasmato
sudinnassa purāṇadutiyikā āyasmato sudinnassa mātuyā paccassosi. atha kho
āyasmato sudinnassa mātā āyasmato sudinnassa purāṇadutiyikaṃ ādāya yena
mahāvanaṃ yenāyasmā sudinno tenupasankami; upasankamitvā āyasmantaṃ sudinnaṃ
etadavoca—  "idaṃ, tāta sudinna, kulaṃ aḍḍhaṃ mahaddhanaṃ mahābhogaṃ
pahūtajātarūparajataṃ pahūtavittūpakaraṇaṃ pahūtadhanadhaññaṃ. labbhā, tāta
sudinna, hīnāyāvattitvā bhogā ca bhuñjituṃ puññāni ca kātuṃ. ehi tvaṃ, tāta
sudinna, hīnāyāvattitvā bhoge ca bhuñjassu puññāni ca karohī"ti. "amma, na
ussahāmi na visahāmi, abhirato ahaṃ brahmacariyaṃ carāmī"ti.</p>

<p>
<span class="parno">22</span>
<a class="ms" id="p_1v_62"></a>
dutiyampi kho … pe …   tatiyampi kho āyasmato sudinnassa mātā āyasmantaṃ sudinnaṃ
etadavoca—  "idaṃ, tāta sudinna, kulaṃ aḍḍhaṃ mahaddhanaṃ mahābhogaṃ
pahūtajātarūparajataṃ pahūtavittūpakaraṇaṃ pahūtadhanadhaññaṃ. tena hi, tāta
sudinna, bījakampi dehi—  mā no aputtakaṃ sāpateyyaṃ licchavayo
atiharāpesun"ti. "etaṃ kho me, amma, sakkā kātun"ti, purāṇadutiyikāya bāhāyaṃ
gahetvā mahāvanaṃ ajjhogāhetvā apaññatte sikkhāpade anādīnavadasso
purāṇadutiyikāya tikkhattuṃ methunaṃ dhammaṃ abhiviññāpesi. sā tena gabbhaṃ
gaṇhi.</p>
<hr>

<p>
<span class="parno">23</span>
<a class="ms" id="p_1v_63"></a>
bhummā devā saddamanussāvesuṃ—  "nirabbudo vata bho bhikkhusangho nirādīnavo;
sudinnena kalandaputtena abbudaṃ uppāditaṃ, ādīnavo uppādito"ti. bhummānaṃ
devānaṃ saddaṃ sutvā cātumahārājikā devā saddamanussāvesuṃ … pe …   tāvatiṃsā devā …
yāmā devā …   tusitā devā …   nimmānaratī devā …   paranimmitavasavattī devā …
brahmakāyikā devā saddamanussāvesuṃ—  "nirabbudo vata bho bhikkhusangho
nirādīnavo; sudinnena kalandaputtena abbudaṃ uppāditaṃ, ādīnavo uppādito"ti.
itiha tena khaṇena tena muhuttena yāva brahmalokā saddo abbhuggacchi.</p>
<hr>

<p>
<span class="parno">24</span>
<a class="ms" id="p_1v_64"></a>
atha kho āyasmato sudinnassa purāṇadutiyikā tassa gabbhassa paripākamanvāya
puttaṃ vijāyi. atha kho āyasmato sudinnassa sahāyakā tassa dārakassa bījakoti
nāmaṃ akaṃsu. āyasmato sudinnassa purāṇadutiyikāya bījakamātāti nāmaṃ akaṃsu.
āyasmato sudinnassa bījakapitāti nāmaṃ akaṃsu. te aparena samayena ubho
agārasmā anagāriyaṃ pabbajitvā arahattaṃ sacchākaṃsu.</p>

<p>
<span class="parno">25</span>
<a class="ms" id="p_1v_65"></a>
<a class="msdiv" id="msdiv37"></a>
atha kho āyasmato sudinnassa ahudeva kukkuccaṃ, ahu vippaṭisāro—  "alābhā vata
me, na vata me lābhā; dulladdhaṃ vata me, na vata me suladdhaṃ; yohaṃ evaṃ
svākkhāte dhammavinaye pabbajitvā nāsakkhiṃ yāvajīvaṃ paripuṇṇaṃ parisuddhaṃ
brahmacariyaṃ caritun"ti. so teneva kukkuccena tena vippaṭisārena kiso ahosi
lūkho dubbaṇṇo uppaṇḍuppaṇḍukajāto dhamanisanthatagatto antomano līnamano
dukkhī dummano vippaṭisārī pajjhāyi.</p>

<p>
<span class="parno">26</span>
<a class="ms" id="p_1v_66"></a>
<a class="msdiv" id="msdiv38"></a>
atha kho āyasmato sudinnassa sahāyakā bhikkhū āyasmantaṃ sudinnaṃ etadavocuṃ—
"pubbe kho tvaṃ, āvuso sudinna, vaṇṇavā ahosi pīṇindriyo pasannamukhavaṇṇo
vippasannachavivaṇṇo; so dāni tvaṃ etarahi kiso lūkho dubbaṇṇo
uppaṇḍuppaṇḍukajāto dhamanisanthatagatto antomano līnamano dukkhī dummano
vippaṭisārī pajjhāyasi. kacci no tvaṃ, āvuso sudinna, anabhirato brahmacariyaṃ
carasī"ti?</p>

<p>
<span class="parno">27</span>
<a class="ms" id="p_1v_67"></a>
"na kho ahaṃ, āvuso, anabhirato brahmacariyaṃ carāmi. atthi me pāpakammaṃ
kataṃ; purāṇadutiyikāya methuno dhammo paṭisevito; tassa mayhaṃ, āvuso, ahudeva
kukkuccaṃ ahu vippaṭisāro—  ‘alābhā vata me, na vata me lābhā; dulladdhaṃ vata
me, na vata me suladdhaṃ; yohaṃ evaṃ svākkhāte dhammavinaye pabbajitvā
nāsakkhiṃ yāvajīvaṃ paripuṇṇaṃ parisuddhaṃ brahmacariyaṃ caritun’"ti.</p>

<p>
<span class="parno">28</span>
<a class="ms" id="p_1v_68"></a>
"alañhi te, āvuso sudinna, kukkuccāya alaṃ vippaṭisārāya yaṃ tvaṃ evaṃ
svākkhāte dhammavinaye pabbajitvā na sakkhissasi yāvajīvaṃ paripuṇṇaṃ
parisuddhaṃ brahmacariyaṃ carituṃ. nanu, āvuso, bhagavatā anekapariyāyena
virāgāya dhammo desito, no sarāgāya; visaṃyogāya dhammo desito, no saṃyogāya;
anupādānāya dhammo desito, no saupādānāya. tattha nāma tvaṃ, āvuso, bhagavatā
virāgāya dhamme desite sarāgāya cetessasi, visaṃyogāya dhamme desite saṃyogāya
cetessasi, anupādānāya dhamme desite saupādānāya cetessasi. nanu, āvuso,
bhagavatā anekapariyāyena rāgavirāgāya dhammo desito, madanimmadanāya
pipāsavinayāya ālayasamugghātāya vaṭṭupacchedāya taṇhākkhayāya virāgāya
nirodhāya nibbānāya dhammo desito. nanu, āvuso, bhagavatā anekapariyāyena
kāmānaṃ pahānaṃ akkhātaṃ, kāmasaññānaṃ pariññā akkhātā, kāmapipāsānaṃ
paṭivinayo akkhāto, kāmavitakkānaṃ samugghāto akkhāto, kāmapariḷāhānaṃ vūpasamo
akkhāto. netaṃ, āvuso, appasannānaṃ vā pasādāya, pasannānaṃ vā bhiyyobhāvāya.
atha khvetaṃ, āvuso, appasannānañceva appasādāya pasannānañca ekaccānaṃ
aññathattāyā"ti.</p>
<hr>

<p>
<span class="parno">29</span>
<a class="ms" id="p_1v_69"></a>
<a class="msdiv" id="msdiv39"></a>
atha kho te bhikkhū āyasmantaṃ sudinnaṃ anekapariyāyena vigarahitvā bhagavato
etamatthaṃ ārocesuṃ. atha kho bhagavā etasmiṃ nidāne etasmiṃ pakaraṇe
bhikkhusanghaṃ sannipātāpetvā āyasmantaṃ sudinnaṃ paṭipucchi—  "saccaṃ kira
tvaṃ, sudinna, purāṇadutiyikāya methunaṃ dhammaṃ paṭisevī"ti? "saccaṃ,
bhagavā"ti.</p>

<p>
<span class="parno">30</span>
<a class="ms" id="p_1v_70"></a>
vigarahi buddho bhagavā—  "ananucchavikaṃ, moghapurisa, ananulomikaṃ
appaṭirūpaṃ assāmaṇakaṃ akappiyaṃ akaraṇīyaṃ. kathañhi nāma tvaṃ, moghapurisa,
evaṃ svākkhāte dhammavinaye pabbajitvā na sakkhissasi yāvajīvaṃ paripuṇṇaṃ
parisuddhaṃ brahmacariyaṃ carituṃ. nanu mayā, moghapurisa, anekapariyāyena
virāgāya dhammo desito, no sarāgāya; visaṃyogāya dhammo desito, no saṃyogāya;
anupādānāya dhammo desito, no saupādānāya. tattha nāma tvaṃ, moghapurisa, mayā
virāgāya dhamme desite sarāgāya cetessasi, visaṃyogāya dhamme desite saṃyogāya
cetessasi, anupādānāya dhamme desite saupādānāya cetessasi. nanu mayā,
moghapurisa, anekapariyāyena rāgavirāgāya dhammo desito. madanimmadanāya
pipāsavinayāya ālayasamugghātāya vaṭṭupacchedāya taṇhākkhayāya virāgāya
nirodhāya nibbānāya dhammo desito. nanu mayā, moghapurisa, anekapariyāyena
kāmānaṃ pahānaṃ akkhātaṃ, kāmasaññānaṃ pariññā akkhātā, kāmapipāsānaṃ
paṭivinayo akkhāto, kāmavitakkānaṃ samugghāto akkhāto, kāmapariḷāhānaṃ vūpasamo
akkhāto. varaṃ te, moghapurisa, āsivisassa ghoravisassa mukhe angajātaṃ
pakkhittaṃ, na tveva mātugāmassa angajāte angajātaṃ pakkhittaṃ. varaṃ te,
moghapurisa, kaṇhasappassa mukhe angajātaṃ pakkhittaṃ, na tveva mātugāmassa
angajāte angajātaṃ pakkhittaṃ. varaṃ te, moghapurisa, angārakāsuyā ādittāya
sampajjalitāya sajotibhūtāya angajātaṃ pakkhittaṃ, na tveva mātugāmassa
angajāte angajātaṃ pakkhittaṃ. taṃ kissa hetu? tatonidānañhi, moghapurisa,
maraṇaṃ vā nigaccheyya maraṇamattaṃ vā dukkhaṃ, na tveva tappaccayā kāyassa
bhedā paraṃ maraṇā apāyaṃ duggatiṃ vinipātaṃ nirayaṃ upapajjeyya. itonidānañca
kho, moghapurisa, kāyassa bhedā paraṃ maraṇā apāyaṃ duggatiṃ vinipātaṃ nirayaṃ
upapajjeyya. tattha nāma tvaṃ, moghapurisa, yaṃ tvaṃ asaddhammaṃ gāmadhammaṃ
vasaladhammaṃ duṭṭhullaṃ odakantikaṃ rahassaṃ dvayaṃdvayasamāpattiṃ
samāpajjissasi, bahūnaṃ kho tvaṃ, moghapurisa, akusalānaṃ dhammānaṃ ādikattā
pubbangamo. netaṃ, moghapurisa, appasannānaṃ vā pasādāya, pasannānaṃ vā
bhiyyobhāvāya; atha khvetaṃ, moghapurisa, appasannānañceva appasādāya,
pasannānañca ekaccānaṃ aññathattāyā"ti.</p>

<p>
<span class="parno">31</span>
<a class="ms" id="p_1v_71"></a>
atha kho bhagavā āyasmantaṃ sudinnaṃ anekapariyāyena vigarahitvā dubbharatāya
dupposatāya mahicchatāya asantuṭṭhitāya sangaṇikāya kosajjassa avaṇṇaṃ bhāsitvā
anekapariyāyena subharatāya suposatāya appicchassa santuṭṭhassa sallekhassa
dhutassa pāsādikassa apacayassa vīriyārambhassa vaṇṇaṃ bhāsitvā bhikkhūnaṃ
tadanucchavikaṃ tadanulomikaṃ dhammiṃ kathaṃ katvā bhikkhū āmantesi—  "tena hi,
bhikkhave, bhikkhūnaṃ sikkhāpadaṃ paññapessāmi dasa atthavase paṭicca—
saṇghasuṭṭhutāya, saṇghaphāsutāya, dummankūnaṃ puggalānaṃ niggahāya, pesalānaṃ
bhikkhūnaṃ phāsuvihārāya, diṭṭhadhammikānaṃ āsavānaṃ saṃvarāya, samparāyikānaṃ
āsavānaṃ paṭighātāya, appasannānaṃ pasādāya, pasannānaṃ bhiyyobhāvāya,
saddhammaṭṭhitiyā, vinayānuggahāya. evañca pana, bhikkhave, imaṃ sikkhāpadaṃ
uddiseyyātha— </p>
<hr>

<p>
<span class="parno">32</span>
<a class="ms" id="p_1v_72"></a>
<strong class="rule">"yo pana bhikkhu methunaṃ dhammaṃ paṭiseveyya, pārājiko
hoti asaṃvāso"</strong>ti.</p>

<p>
<span class="parno">33</span>
<a class="ms" id="p_1v_73"></a>
evañcidaṃ bhagavatā bhikkhūnaṃ sikkhāpadaṃ paññattaṃ hoti.</p>

<p class="endsutta">

<span class="parno">34</span>
<a class="ms" id="p_1v_74"></a>
sudinnabhāṇavāro niṭṭhito.</p>

<h3>2 makkaṭīvatthu</h3>

<p>
<span class="parno">35</span>
<a class="ms" id="p_1v_75"></a>
<a class="msdiv" id="msdiv40"></a>
tena kho pana samayena aññataro bhikkhu vesāliyaṃ mahāvane makkaṭiṃ āmisena
upalāpetvā tassā methunaṃ dhammaṃ paṭisevati. atha kho so bhikkhu
pubbaṇhasamayaṃ nivāsetvā pattacīvaraṃ ādāya vesāliṃ piṇḍāya pāvisi. tena kho
pana samayena sambahulā bhikkhū senāsanacārikaṃ āhiṇḍantā yena tassa bhikkhuno
vihāro tenupasankamiṃsu. addasa kho sā makkaṭī te bhikkhū dūratova āgacchante.
disvāna yena te bhikkhū tenupasankami; upasankamitvā tesaṃ bhikkhūnaṃ purato
kaṭimpi cālesi cheppampi cālesi, kaṭimpi oḍḍi, nimittampi akāsi. atha kho tesaṃ
bhikkhūnaṃ etadahosi—  "nissaṃsayaṃ kho so bhikkhu imissā makkaṭiyā methunaṃ
dhammaṃ paṭisevatī"ti. ekamantaṃ nilīyiṃsu. atha kho so bhikkhu vesāliyaṃ
piṇḍāya caritvā piṇḍapātaṃ ādāya paṭikkami.</p>
<hr>

<p>
<span class="parno">36</span>
<a class="ms" id="p_1v_76"></a>
<a class="msdiv" id="msdiv41"></a>
atha kho sā makkaṭī yena so bhikkhu tenupasankami. atha kho so bhikkhu taṃ
piṇḍapātaṃ ekadesaṃ bhuñjitvā ekadesaṃ tassā makkaṭiyā adāsi. atha kho sā
makkaṭī taṃ piṇḍapātaṃ bhuñjitvā tassa bhikkhuno kaṭiṃ oḍḍi. atha kho so
bhikkhu tassā makkaṭiyā methunaṃ dhammaṃ paṭisevati.</p>

<p>
<span class="parno">37</span>
<a class="ms" id="p_1v_77"></a>
atha kho te bhikkhū taṃ bhikkhuṃ etadavocuṃ—  "nanu, āvuso, bhagavatā
sikkhāpadaṃ paññattaṃ; kissa tvaṃ, āvuso, makkaṭiyā methunaṃ dhammaṃ
paṭisevasī"ti? "saccaṃ, āvuso, bhagavatā sikkhāpadaṃ paññattaṃ; tañca kho
manussitthiyā, no tiracchānagatāyā"ti. "nanu, āvuso, tatheva taṃ hoti.
ananucchavikaṃ, āvuso, ananulomikaṃ appaṭirūpaṃ assāmaṇakaṃ akappiyaṃ
akaraṇīyaṃ. kathañhi nāma tvaṃ, āvuso, evaṃ svākkhāte dhammavinaye pabbajitvā
na sakkhissasi yāvajīvaṃ paripuṇṇaṃ parisuddhaṃ brahmacariyaṃ carituṃ. nanu,
āvuso, bhagavatā anekapariyāyena virāgāya dhammo desito, no sarāgāya … pe …
kāmapariḷāhānaṃ vūpasamo akkhāto. netaṃ, āvuso, appasannānaṃ vā pasādāya
pasannānaṃ vā bhiyyobhāvāya. atha khvetaṃ, āvuso, appasannānañceva appasādāya,
pasannānañca ekaccānaṃ aññathattāyā"ti. atha kho te bhikkhū taṃ bhikkhuṃ
anekapariyāyena vigarahitvā bhagavato etamatthaṃ ārocesuṃ.</p>

<p>
<span class="parno">38</span>
<a class="ms" id="p_1v_78"></a>
<a class="msdiv" id="msdiv42"></a>
atha kho bhagavā etasmiṃ nidāne etasmiṃ pakaraṇe bhikkhusanghaṃ sannipātāpetvā
taṃ bhikkhuṃ paṭipucchi—  "saccaṃ kira tvaṃ, bhikkhu, makkaṭiyā methunaṃ
dhammaṃ paṭisevī"ti? "saccaṃ, bhagavā"ti. vigarahi buddho bhagavā—
"ananucchavikaṃ, moghapurisa, ananulomikaṃ appatirūpaṃ assāmaṇakaṃ akappiyaṃ
akaraṇīyaṃ. kathañhi nāma tvaṃ, moghapurisa, evaṃ svākkhāte dhammavinaye
pabbajitvā na sakkhissasi yāvajīvaṃ paripuṇṇaṃ parisuddhaṃ brahmacariyaṃ
carituṃ. nanu mayā, moghapurisa, anekapariyāyena virāgāya dhammo desito, no
sarāgāya … pe …   kāmapariḷāhānaṃ vūpasamo akkhāto. varaṃ te, moghapurisa,
āsivisassa ghoravisassa mukhe angajātaṃ pakkhittaṃ, na tveva makkaṭiyā angajāte
angajātaṃ pakkhittaṃ. varaṃ te, moghapurisa, kaṇhasappassa mukhe angajātaṃ
pakkhittaṃ, na tveva makkaṭiyā angajāte angajātaṃ pakkhittaṃ. varaṃ te,
moghapurisa, angārakāsuyā ādittāya sampajjalitāya sajotibhūtāya angajātaṃ
pakkhittaṃ, na tveva makkaṭiyā angajāte angajātaṃ pakkhittaṃ. taṃ kissa hetu?
tatonidānañhi, moghapurisa, maraṇaṃ vā nigaccheyya maraṇamattaṃ vā dukkhaṃ; na
tveva tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ
upapajjeyya. itonidānañca kho, moghapurisa, kāyassa bhedā paraṃ maraṇā apāyaṃ
duggatiṃ vinipātaṃ nirayaṃ upapajjeyya. tattha nāma tvaṃ, moghapurisa, yaṃ tvaṃ
asaddhammaṃ gāmadhammaṃ vasaladhammaṃ duṭṭhullaṃ odakantikaṃ rahassaṃ
dvayaṃdvayasamāpattiṃ samāpajjissasi. netaṃ, moghapurisa, appasannānaṃ vā
pasādāya … pe …   evañca pana, bhikkhave, imaṃ sikkhāpadaṃ uddiseyyātha—</p>
<hr>

<p>
<span class="parno">39</span>
<a class="ms" id="p_1v_79"></a>

<strong class="rule">"yo pana bhikkhu methunaṃ
dhammaṃ paṭiseveyya antamaso tiracchānagatāyapi, pārājiko hoti asaṃvāso"</strong>ti.</p>

<p>
<span class="parno">40</span>
<a class="ms" id="p_1v_80"></a>
evañcidaṃ bhagavatā bhikkhūnaṃ sikkhāpadaṃ paññattaṃ hoti.</p>
<p class="endsutta">
<span class="parno">41</span>
<a class="ms" id="p_1v_81"></a>
makkaṭīvatthu niṭṭhitaṃ.</p>
<h3>3 santhatabhāṇavāra</h3>

<p>
<span class="parno">42</span>
<a class="ms" id="p_1v_82"></a>
<a class="msdiv" id="msdiv43"></a>
tena kho pana samayena sambahulā vesālikā vajjiputtakā bhikkhū yāvadatthaṃ
bhuñjiṃsu, yāvadatthaṃ supiṃsu, yāvadatthaṃ nhāyiṃsu. yāvadatthaṃ bhuñjitvā
yāvadatthaṃ supitvā yāvadatthaṃ nhāyitvā ayoniso manasi karitvā sikkhaṃ
apaccakkhāya dubbalyaṃ anāvikatvā methunaṃ dhammaṃ paṭiseviṃsu. te aparena
samayena ñātibyasanenapi phuṭṭhā bhogabyasanenapi phuṭṭhā rogabyasanenapi
phuṭṭhā āyasmantaṃ ānandaṃ upasankamitvā evaṃ vadanti—  "na mayaṃ, bhante
ānanda, buddhagarahino na dhammagarahino na saṇghagarahino; attagarahino mayaṃ,
bhante ānanda, anaññagarahino. mayamevamhā alakkhikā mayaṃ appapuññā, ye mayaṃ
evaṃ svākkhāte dhammavinaye pabbajitvā nāsakkhimhā yāvajīvaṃ paripuṇṇaṃ
parisuddhaṃ brahmacariyaṃ carituṃ. idāni cepi mayaṃ, bhante ānanda, labheyyāma
bhagavato santike pabbajjaṃ labheyyāma upasampadaṃ, idānipi mayaṃ vipassakā
kusalānaṃ dhammānaṃ pubbarattāpararattaṃ bodhipakkhikānaṃ dhammānaṃ
bhāvanānuyogamanuyuttā vihareyyāma. sādhu, bhante ānanda, bhagavato etamatthaṃ
ārocehī"ti. "evamāvuso"ti kho āyasmā ānando vesālikānaṃ vajjiputtakānaṃ
paṭissuṇitvā yena bhagavā tenupasankami; upasankamitvā bhagavato etamatthaṃ
ārocesi.</p>

<p>
<span class="parno">43</span>
<a class="ms" id="p_1v_83"></a>
"aṭṭhānametaṃ, ānanda, anavakāso yaṃ tathāgato vajjīnaṃ vā vajjiputtakānaṃ vā
kāraṇā sāvakānaṃ pārājikaṃ sikkhāpadaṃ paññattaṃ samūhaneyyā"ti.</p>

<p>
<span class="parno">44</span>
<a class="ms" id="p_1v_84"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "yo, bhikkhave, sikkhaṃ apaccakkhāya dubbalyaṃ anāvikatvā methunaṃ
dhammaṃ paṭisevati so āgato na upasampādetabbo. yo ca kho, bhikkhave, sikkhaṃ
paccakkhāya dubbalyaṃ āvikatvā methunaṃ dhammaṃ paṭisevati so āgato
upasampādetabbo. evañca pana, bhikkhave, imaṃ sikkhāpadaṃ uddiseyyātha—</p>
<hr>

<p>
<span class="parno">45</span>
<a class="ms" id="p_1v_85"></a>
<a class="msdiv" id="msdiv44"></a>
<strong class="rule">"yo pana bhikkhu bhikkhūnaṃ sikkhāsājīvasamāpanno sikkhaṃ
apaccakkhāya dubbalyaṃ anāvikatvā methunaṃ dhammaṃ paṭiseveyya, antamaso
tiracchānagatāyapi, pārājiko hoti asaṃvāso"</strong>ti. (<em>1</em>:<strong>1</strong>)</p>
<strong></strong>

<p>
<span class="parno">46</span>
<a class="ms" id="p_1v_86"></a>
<a class="msdiv" id="msdiv45"></a>
<strong>yo panā</strong>ti yo yādiso yathāyutto yathājacco yathānāmo yathāgotto
yathāsīlo yathāvihārī yathāgocaro thero vā navo vā majjhimo vā. eso vuccati
"yo panā"ti.</p>

<p>
<span class="parno">47</span>
<a class="ms" id="p_1v_87"></a>
<strong>bhikkhū</strong>ti bhikkhakoti bhikkhu,
bhikkhācariyaṃ ajjhupagatoti bhikkhu, bhinnapaṭadharoti bhikkhu, samaññāya
bhikkhu, paṭiññāya bhikkhu, ehi bhikkhūti bhikkhu, tīhi saraṇagamanehi
upasampannoti bhikkhu, bhadro bhikkhu, sāro bhikkhu, sekho bhikkhu, asekho
bhikkhu, samaggena saṇghena ñatticatutthena kammena akuppena ṭhānārahena
upasampannoti bhikkhu. tatra yvāyaṃ bhikkhu samaggena saṇghena ñatticatutthena
kammena akuppena ṭhānārahena upasampanno, ayaṃ imasmiṃ atthe adhippeto
bhikkhūti.</p>

<p>
<span class="parno">48</span>
<a class="ms" id="p_1v_88"></a>
<strong>sikkhā</strong>ti tisso sikkhā—
adhisīlasikkhā, adhicittasikkhā, adhipaññāsikkhā. tatra yāyaṃ adhisīlasikkhā,
ayaṃ imasmiṃ atthe adhippetā sikkhāti.</p>

<p>
<span class="parno">49</span>
<a class="ms" id="p_1v_89"></a>
<strong>sājīvaṃ</strong>
nāma yaṃ bhagavatā paññattaṃ sikkhāpadaṃ, etaṃ sājīvaṃ nāma. tasmiṃ sikkhati,
tena vuccati sājīvasamāpannoti.</p>
<hr>

<p>
<span class="parno">50</span>
<a class="ms" id="p_1v_90"></a>
<strong>sikkhaṃ apaccakkhāya dubbalyaṃ
anāvikatvā</strong>ti atthi, bhikkhave, dubbalyāvikammañceva hoti sikkhā ca
apaccakkhātā; atthi, bhikkhave, dubbalyāvikammañceva hoti sikkhā ca
paccakkhātā.</p>

<p>
<span class="parno">51</span>
<a class="ms" id="p_1v_91"></a>
kathañca, bhikkhave, dubbalyāvikammañceva hoti sikkhā ca apaccakkhātā. idha,
bhikkhave, bhikkhu ukkaṇṭhito anabhirato sāmaññā cavitukāmo bhikkhubhāvaṃ
aṭṭīyamāno harāyamāno jigucchamāno gihibhāvaṃ patthayamāno upāsakabhāvaṃ
patthayamāno ārāmikabhāvaṃ patthayamāno sāmaṇerabhāvaṃ patthayamāno
titthiyabhāvaṃ patthayamāno titthiyasāvakabhāvaṃ patthayamāno assamaṇabhāvaṃ
patthayamāno asakyaputtiyabhāvaṃ patthayamāno—  "yannūnāhaṃ buddhaṃ
paccakkheyyan"ti vadati viññāpeti. evampi, bhikkhave, dubbalyāvikammañceva hoti
sikkhā ca apaccakkhātā.</p>

<p>
<span class="parno">52</span>
<a class="ms" id="p_1v_92"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno—  "yannūnāhaṃ dhammaṃ paccakkheyyan"ti vadati viññāpeti … pe …
"yannūnāhaṃ sanghaṃ …   yannūnāhaṃ sikkhaṃ …   yannūnāhaṃ vinayaṃ …   yannūnāhaṃ
pātimokkhaṃ …   yannūnāhaṃ uddesaṃ …   yannūnāhaṃ upajjhāyaṃ …   yannūnāhaṃ ācariyaṃ …
yannūnāhaṃ saddhivihārikaṃ …   yannūnāhaṃ antevāsikaṃ …   yannūnāhaṃ
samānupajjhāyakaṃ …   yannūnāhaṃ samānācariyakaṃ …   yannūnāhaṃ sabrahmacāriṃ
paccakkheyyan"ti vadati viññāpeti. "yannūnāhaṃ gihī assan"ti vadati viññāpeti.
"yannūnāhaṃ upāsako assan"ti …   "yannūnāhaṃ ārāmiko assan"ti …   "yannūnāhaṃ
sāmaṇero assan"ti …   "yannūnāhaṃ titthiyo assan"ti …   "yannūnāhaṃ titthiyasāvako
assan"ti …   "yannūnāhaṃ assamaṇo assan"ti …   "yannūnāhaṃ asakyaputtiyo assan"ti
vadati viññāpeti. evampi, bhikkhave, dubbalyāvikammañceva hoti sikkhā ca
apaccakkhātā.</p>

<p>
<span class="parno">53</span>
<a class="ms" id="p_1v_93"></a>
<a class="msdiv" id="msdiv46"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno—  "yadi panāhaṃ buddhaṃ paccakkheyyan"ti vadati viññāpeti … pe …
"yadi panāhaṃ asakyaputtiyo assan"ti vadati viññāpeti … pe …   "apāhaṃ buddhaṃ
paccakkheyyan"ti vadati viññāpeti … pe …   "apāhaṃ asakyaputtiyo assan"ti vadati
viññāpeti … pe …   "handāhaṃ buddhaṃ paccakkheyyan"ti vadati viññāpeti … pe …
"handāhaṃ asakyaputtiyo assan"ti vadati viññāpeti … pe …   "hoti me buddhaṃ
paccakkheyyan"ti vadati viññāpeti … pe …   "hoti me asakyaputtiyo assan"ti vadati
viññāpeti. evampi, bhikkhave, dubbalyāvikammañceva hoti sikkhā ca apaccakkhātā.</p>

<p>
<span class="parno">54</span>
<a class="ms" id="p_1v_94"></a>
<a class="msdiv" id="msdiv47"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno "mātaraṃ sarāmī"ti vadati viññāpeti …   "pitaraṃ sarāmī"ti vadati
viññāpeti …   "bhātaraṃ sarāmī"ti vadati viññāpeti …   "bhaginiṃ sarāmī"ti vadati
viññāpeti …   "puttaṃ sarāmī"ti vadati viññāpeti …   "dhītaraṃ sarāmī"ti vadati
viññāpeti …   "pajāpatiṃ sarāmī"ti vadati viññāpeti …   "ñātake sarāmī"ti vadati
viññāpeti …   "mitte sarāmī"ti vadati viññāpeti …   "gāmaṃ sarāmī"ti vadati
viññāpeti …   "nigamaṃ sarāmī"ti vadati viññāpeti …   "khettaṃ sarāmī"ti vadati
viññāpeti …   "vatthuṃ sarāmī"ti vadati viññāpeti …   "hiraññaṃ sarāmī"ti vadati
viññāpeti …   "suvaṇṇaṃ sarāmī"ti vadati viññāpeti …   "sippaṃ sarāmī"ti vadati
viññāpeti …   "pubbe hasitaṃ lapitaṃ kīḷitaṃ samanussarāmī"ti vadati viññāpeti.
evampi, bhikkhave, dubbalyāvikammañceva hoti sikkhā ca apaccakkhātā.</p>

<p>
<span class="parno">55</span>
<a class="ms" id="p_1v_95"></a>
<a class="msdiv" id="msdiv48"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno—  "mātā me atthi, sā mayā posetabbā"ti vadati viññāpeti …   "pitā me
atthi, so mayā posetabbo"ti vadati viññāpeti …   "bhātā me atthi, so mayā
posetabbo"ti vadati viññāpeti …   "bhaginī me atthi, sā mayā posetabbā"ti vadati
viññāpeti …   "putto me atthi, so mayā posetabbo"ti vadati viññāpeti …   "dhītā me
atthi, sā mayā posetabbā"ti vadati viññāpeti …   "pajāpati me atthi, sā mayā
posetabbā"ti vadati viññāpeti …   "ñātakā me atthi, te mayā posetabbā"ti vadati
viññāpeti …   "mittā me atthi, te mayā posetabbā"ti vadati viññāpeti. evampi,
bhikkhave, dubbalyāvikammañceva hoti sikkhā ca apaccakkhātā.</p>

<p>
<span class="parno">56</span>
<a class="ms" id="p_1v_96"></a>
<a class="msdiv" id="msdiv49"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno—  "mātā me atthi, sā maṃ posessatī"ti vadati viññāpeti …   "pitā me
atthi, so maṃ posessatī"ti vadati viññāpeti …   "bhātā me atthi, so maṃ
posessatī"ti vadati viññāpeti …   "bhaginī me atthi, sā maṃ posessatī"ti vadati
viññāpeti …   "putto me atthi, so maṃ posessatī"ti vadati viññāpeti …   "dhītā me
atthi, sā maṃ posessatī"ti vadati viññāpeti …   "pajāpati me atthi, sā maṃ
posessatī"ti vadati viññāpeti …   "ñātakā me atthi, te maṃ posessantī"ti vadati
viññāpeti …   "mittā me atthi, te maṃ posessantī"ti vadati viññāpeti …   "gāmo me
atthi, tenāhaṃ jīvissāmī"ti vadati viññāpeti …   "nigamo me atthi, tenāhaṃ
jīvissāmī"ti vadati viññāpeti …   "khettaṃ me atthi, tenāhaṃ jīvissāmī"ti vadati
viññāpeti …   "vatthu me atthi, tenāhaṃ jīvissāmī"ti vadati viññāpeti …   "hiraññaṃ
me atthi, tenāhaṃ jīvissāmī"ti vadati viññāpeti …   "suvaṇṇaṃ me atthi, tenāhaṃ
jīvissāmī"ti vadati viññāpeti …   "sippaṃ me atthi, tenāhaṃ jīvissāmī"ti vadati
viññāpeti. evampi, bhikkhave, dubbalyāvikammañceva hoti sikkhā ca apaccakkhātā.</p>
<hr>

<p>
<span class="parno">57</span>
<a class="ms" id="p_1v_97"></a>
<a class="msdiv" id="msdiv50"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno "dukkaran"ti vadati viññāpeti …   "na sukaran"ti vadati viññāpeti …
"duccaran"ti vadati viññāpeti …   "na sucaran"ti vadati viññāpeti …   "na
ussahāmī"ti vadati viññāpeti …   "na visahāmī"ti vadati viññāpeti …   "na ramāmī"ti
vadati viññāpeti …   "nābhiramāmī"ti vadati viññāpeti. evampi kho, bhikkhave,
dubbalyāvikammañceva hoti sikkhā ca apaccakkhātā.</p>

<p>
<span class="parno">58</span>
<a class="ms" id="p_1v_98"></a>
<a class="msdiv" id="msdiv51"></a>
kathañca, bhikkhave, dubbalyāvikammañceva hoti sikkhā ca paccakkhātā? idha,
bhikkhave, bhikkhu ukkaṇṭhito anabhirato sāmaññā cavitukāmo bhikkhubhāvaṃ
aṭṭīyamāno harāyamāno jigucchamāno gihibhāvaṃ patthayamāno … pe …
asakyaputtiyabhāvaṃ patthayamāno—  "buddhaṃ paccakkhāmī"ti vadati viññāpeti.
evampi, bhikkhave, dubbalyāvikammañceva hoti sikkhā ca paccakkhātā.</p>

<p>
<span class="parno">59</span>
<a class="ms" id="p_1v_99"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno—  "dhammaṃ paccakkhāmī"ti vadati viññāpeti …   "sanghaṃ
paccakkhāmī"ti vadati viññāpeti …   "sikkhaṃ paccakkhāmī"ti vadati viññāpeti …
"vinayaṃ paccakkhāmī"ti vadati viññāpeti …   "pātimokkhaṃ paccakkhāmī"ti vadati
viññāpeti …   "uddesaṃ paccakkhāmī"ti vadati viññāpeti …   "upajjhāyaṃ
paccakkhāmī"ti vadati viññāpeti …   "ācariyaṃ paccakkhāmī"ti vadati viññāpeti …
"saddhivihārikaṃ paccakkhāmī"ti vadati viññāpeti …   "antevāsikaṃ paccakkhāmī"ti
vadati viññāpeti …   "samānupajjhāyakaṃ paccakkhāmī"ti vadati viññāpeti …
"samānācariyakaṃ paccakkhāmī"ti vadati viññāpeti …   "sabrahmacāriṃ
paccakkhāmī"ti vadati viññāpeti …   "gihīti maṃ dhārehī"ti vadati viññāpeti …
"upāsakoti maṃ dhārehī"ti vadati viññāpeti …   "ārāmikoti maṃ dhārehī"ti vadati
viññāpeti …   n"sāmaṇeroti maṃ dhārehī"ti vadati viññāpeti …   "titthiyoti maṃ
dhārehī"ti vadati viññāpeti …   "titthiyasāvakoti maṃ dhārehī"ti vadati
viññāpeti …   "assamaṇoti maṃ dhārehī"ti vadati viññāpeti …   "asakyaputtiyoti maṃ
dhārehī"ti vadati viññāpeti. evampi, bhikkhave, dubbalyāvikammañceva hoti
sikkhā ca paccakkhātā.</p>
<hr>

<p>
<span class="parno">60</span>
<a class="ms" id="p_1v_100"></a>
<a class="msdiv" id="msdiv52"></a>
atha vā pana ukkaṇṭhito anabhirato sāmaññā cavitukāmo bhikkhubhāvaṃ aṭṭīyamāno
harāyamāno jigucchamāno gihibhāvaṃ patthayamāno … pe …   asakyaputtiyabhāvaṃ
patthayamāno—  "alaṃ me buddhenā"ti vadati viññāpeti … pe …   "alaṃ me
sabrahmacārīhī"ti vadati viññāpeti. evampi … pe …   atha vā pana … pe …   "kiṃ nu me
buddhenā"ti vadati viññāpeti … pe …   "kiṃ nu me sabrahmacārīhī"ti vadati
viññāpeti …   "na mamattho buddhenā"ti vadati viññāpeti … pe …   "na mamattho
sabrahmacārīhī"ti vadati viññāpeti …   "sumuttāhaṃ buddhenā"ti vadati
viññāpeti … pe …   "sumuttāhaṃ sabrahmacārīhī"ti vadati viññāpeti. evampi,
bhikkhave, dubbalyāvikammañceva hoti sikkhā ca paccakkhātā.</p>

<p>
<span class="parno">61</span>
<a class="ms" id="p_1v_101"></a>
<a class="msdiv" id="msdiv53"></a>
yāni vā panaññānipi atthi buddhavevacanāni vā dhammavevacanāni vā
saṇghavevacanāni vā sikkhāvevacanāni vā vinayavevacanāni vā
pātimokkhavevacanāni vā uddesavevacanāni vā upajjhāyavevacanāni vā
ācariyavevacanāni vā saddhivihārikavevacanāni vā antevāsikavevacanāni vā
samānupajjhāyakavevacanāni vā samānācariyakavevacanāni vā
sabrahmacārivevacanāni vā gihivevacanāni vā upāsakavevacanāni vā
ārāmikavevacanāni vā sāmaṇeravevacanāni vā titthiyavevacanāni vā
titthiyasāvakavevacanāni vā assamaṇavevacanāni vā asakyaputtiyavevacanāni vā,
tehi ākārehi tehi lingehi tehi nimittehi vadati viññāpeti. evaṃ kho, bhikkhave,
dubbalyāvikammañceva hoti sikkhā ca paccakkhātā.</p>

<p>
<span class="parno">62</span>
<a class="ms" id="p_1v_102"></a>
<a class="msdiv" id="msdiv54"></a>
kathañca, bhikkhave, apaccakkhātā hoti sikkhā? idha, bhikkhave, yehi ākārehi
yehi lingehi yehi nimittehi sikkhā paccakkhātā hoti tehi ākārehi tehi lingehi
tehi nimittehi ummattako sikkhaṃ paccakkhāti, apaccakkhātā hoti sikkhā.
ummattakassa santike sikkhaṃ paccakkhāti, apaccakkhātā hoti sikkhā. khittacitto
sikkhaṃ paccakkhāti, apaccakkhātā hoti sikkhā. khittacittassa santike sikkhaṃ
paccakkhāti, apaccakkhātā hoti sikkhā. vedanāṭṭo sikkhaṃ paccakkhāti,
apaccakkhātā hoti sikkhā. vedanāṭṭassa santike sikkhaṃ paccakkhāti,
apaccakkhātā hoti sikkhā. devatāya santike sikkhaṃ paccakkhāti, apaccakkhātā
hoti sikkhā. tiracchānagatassa santike sikkhaṃ paccakkhāti, apaccakkhātā hoti
sikkhā. ariyakena milakkhassa santike sikkhaṃ paccakkhāti, so ca na
paṭivijānāti, apaccakkhātā hoti sikkhā. milakkhakena ariyassa santike sikkhaṃ
paccakkhāti, so ca na paṭivijānāti, apaccakkhātā hoti sikkhā. ariyakena
ariyassa santike sikkhaṃ paccakkhāti, so ca na paṭivijānāti, apaccakkhātā hoti
sikkhā. milakkhakena milakkhassa santike sikkhaṃ paccakkhāti, so ca na
paṭivijānāti, apaccakkhātā hoti sikkhā. davāya sikkhaṃ paccakkhāti,
apaccakkhātā hoti sikkhā. ravāya sikkhaṃ paccakkhāti, apaccakkhātā hoti sikkhā.
asāvetukāmo sāveti, apaccakkhātā hoti sikkhā. sāvetukāmo na sāveti,
apaccakkhātā hoti sikkhā. aviññussa sāveti, apaccakkhātā hoti sikkhā. viññussa
na sāveti, apaccakkhātā hoti sikkhā. sabbaso vā pana na sāveti, apaccakkhātā
hoti sikkhā. evaṃ kho, bhikkhave, apaccakkhātā hoti sikkhā.</p>
<hr>

<p>
<span class="pnarno">63</span>
<a class="ms" id="p_1v_103"></a>
<a class="msdiv" id="msdiv55"></a>
<strong>methunadhammo</strong>
nāma yo so asaddhammo gāmadhammo vasaladhammo duṭṭhullaṃ odakantikaṃ rahassaṃ
dvayaṃdvayasamāpatti, eso methunadhammo nāma.</p>

<p>
<span class="parno">64</span>
<a class="ms" id="p_1v_104"></a>
<strong>paṭisevati</strong>
nāma yo nimittena nimittaṃ angajātena angajātaṃ antamaso tilaphalamattampi
paveseti, eso paṭisevati nāma.</p>

<p>
<span class="parno">65</span>
<a class="ms" id="p_1v_105"></a>
<strong>antamaso tiracchānagatāyapī</strong>ti
tiracchānagatitthiyāpi methunaṃ dhammaṃ paṭisevitvā assamaṇo hoti
asakyaputtiyo, pageva manussitthiyā. tena vuccati—  "antamaso
tiracchānagatāyapī"ti.</p>

<p>
<span class="parno">66</span>
<a class="ms" id="p_1v_106"></a>
<strong>pārājiko hotī</strong>ti seyyathāpi
nāma puriso sīsacchinno abhabbo tena sarīrabandhanena jīvituṃ; evameva bhikkhu
methunaṃ dhammaṃ paṭisevitvā assamaṇo hoti asakyaputtiyo. tena vuccati—
"pārājiko hotī"ti.</p>

<p>
<span class="parno">67</span>
<a class="ms" id="p_1v_107"></a>
<strong>asaṃvāso</strong>ti saṃvāso nāma
ekakammaṃ ekuddeso samasikkhatā—  eso saṃvāso nāma. so tena saddhiṃ natthi.
tena vuccati—  "asaṃvāso"ti.</p>
<hr>

<p>
<span class="parno">68</span>
<a class="ms" id="p_1v_108"></a>
<a class="msdiv" id="msdiv56"></a>
tisso itthiyo—  manussitthī, amanussitthī, tiracchānagatitthī. tayo
ubhatobyañjanakā—  manussubhatobyañjanako, amanussubhatobyañjanako,
tiracchānagatubhatobyañjanako. tayo paṇḍakā—  manussapaṇḍako, amanussapaṇḍako,
tiracchānagatapaṇḍako. tayo purisā—  manussapuriso, amanussapuriso,
tiracchānagatapuriso.</p>

<p>
<span class="parno">69</span>
<a class="ms" id="p_1v_109"></a>
manussitthiyā tayo magge methunaṃ dhammaṃ paṭisevantassa āpatti pārājikassa—
vaccamagge, passāvamagge, mukhe. amanussitthiyā … pe …   tiracchānagatitthiyā tayo
magge methunaṃ dhammaṃ paṭisevantassa āpatti pārājikassa—  vaccamagge,
passāvamagge, mukhe. manussubhatobyañjanakassa …   amanussubhatobyañjanakassa …
tiracchānagatubhatobyañjanakassa tayo magge methunaṃ dhammaṃ paṭisevantassa
āpatti pārājiknassa—  vaccamagge, passāvamagge, mukhe. manussapaṇḍakassa dve
magge methunaṃ dhammaṃ paṭisevantassa āpatti pārājikassa—  vaccamagge, mukhe.
amanussapaṇḍakassa …   tiracchānagatapaṇḍakassa …   manussapurisassa …
amanussapurisassa …   tiracchānagatapurisassa dve magge methunaṃ dhammaṃ
paṭisevantassa āpatti pārājikassa—  vaccamagge, mukhe.</p>

<p>
<span class="parno">70</span>
<a class="ms" id="p_1v_110"></a>
<a class="msdiv" id="msdiv57"></a>
bhikkhussa sevanacittaṃ upaṭṭhite manussitthiyā vaccamaggaṃ angajātaṃ
pavesentassa āpatti pārājikassa. bhikkhussa sevanacittaṃ upaṭṭhite
manussitthiyā passāvamaggaṃ …   mukhaṃ angajātaṃ pavesentassa āpatti pārājikassa.
bhikkhussa sevanacittaṃ upaṭṭhite amanussitthiyā …   tiracchānagatitthiyā …
manussubhatobyañjanakassa …   amanussubhatobyañjanakassa …
tiracchānagatubhatobyañjanakassa …   vaccamaggaṃ passāvamaggaṃ mukhaṃ angajātaṃ
pavesentassa āpatti pārājikassa. bhikkhussa sevanacittaṃ upaṭṭhite
manussapaṇḍakassa vaccamaggaṃ mukhaṃ angajātaṃ pavesentassa āpatti pārājikassa.
bhikkhussa sevanacittaṃ upaṭṭhite amanussapaṇḍakassa …
tiracchānagatapaṇḍakassa …   manussapurisassa …   amanussapurisassa …
tiracchānagatapurisassa vaccamaggaṃ mukhaṃ angajātaṃ pavesentassa āpatti
pārājikassa.</p>

<p>
<span class="parno">71</span>
<a class="ms" id="p_1v_111"></a>
<a class="msdiv" id="msdiv58"></a>
bhikkhupaccatthikā manussitthiṃ bhikkhussa santike ānetvā vaccamaggena
angajātaṃ abhinisīdenti. so ce pavesanaṃ sādiyati, paviṭṭhaṃ sādiyati, ṭhitaṃ
sādiyati, uddharaṇaṃ sādiyati, āpatti pārājikassa. bhikkhupaccatthikā
manussitthiṃ bhikkhussa santike ānetvā vaccamaggena angajātaṃ abhinisīdenti. so
ce pavesanaṃ na sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti pārājikassa. bhikkhupaccatthikā manussitthiṃ bhikkhussa
santike ānetvā vaccamaggena angajātaṃ abhinisīdenti. so ce pavesanaṃ na
sādiyati, paviṭṭhaṃ na sādiyati, ṭhitaṃ sādiyati, uddharaṇaṃ sādiyati, āpatti
pārājikassa. bhikkhupaccatthikā manussitthiṃ bhikkhussa santike ānetvā
vaccamaggena angajātaṃ abhinisīdenti. so ce pavesanaṃ na sādiyati, paviṭṭhaṃ na
sādiyati, ṭhitaṃ na sādiyati, uddharaṇaṃ sādiyati, āpatti pārājikassa.
bhikkhupaccatthikā manussitthiṃ bhikkhussa santike ānetvā vaccamaggena
angajātaṃ abhinisīdenti. so ce pavesanaṃ na sādiyati, paviṭṭhaṃ na sādiyati,
ṭhitaṃ na sādiyati, uddharaṇaṃ na sādiyati, anāpatti.</p>
<hr>

<p>
<span class="parno">72</span>
<a class="ms" id="p_1v_112"></a>
bhikkhupaccatthikā manussitthiṃ bhikkhussa santike ānetvā passāvamaggena …
mukhena angajātaṃ abhinisīdenti. so ce pavesanaṃ sādiyati, paviṭṭhaṃ sādiyati,
ṭhitaṃ sādiyati, uddharaṇaṃ sādiyati, āpatti pārājikassa … pe …   na sādiyati,
anāpatti.</p>
<hr>

<p>
<span class="parno">73</span>
<a class="ms" id="p_1v_113"></a>
<a class="msdiv" id="msdiv59"></a>
bhikkhupaccatthikā manussitthiṃ jāgarantiṃ …   suttaṃ …   mattaṃ …   ummattaṃ …
pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …   āpatti
pārājikassa. mataṃ yebhuyyena khāyitaṃ bhikkhussa santike ānetvā vaccamaggena …
passāvamaggena …   mukhena angajātaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
thullaccayassa … pe …   na sādiyati, anāpatti.</p>
<hr>

<p>
<span class="parno">74</span>
<a class="ms" id="p_1v_114"></a>
bhikkhupaccatthikā amanussitthiṃ …   tiracchānagatitthiṃ …
manussubhatobyañjanakaṃ …   amanussubhatobyañjanakaṃ …
tiracchānagatubhatobyañjanakaṃ bhikkhussa santike ānetvā vaccamaggena …
passāvamaggena …   mukhena angajātaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
pārājikassa … pe …   na sādiyati, anāpatti.</p>

<p>
<span class="parno">75</span>
<a class="ms" id="p_1v_115"></a>
bhikkhupaccatthikā tiracchānagatubhatobyañjanakaṃ jāgarantaṃ …   suttaṃ …   mattaṃ …
ummattaṃ …   pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …
āpatti pārājikassa. mataṃ yebhuyyena khāyitaṃ bhikkhussa santike ānetvā
vaccamaggena …   passāvamaggena …   mukhena angajātaṃ abhinisīdenti. so ce
pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ sādiyati,
āpatti thullaccayassa … pe …   na sādiyati, anāpatti.</p>

<p>
<span class="parno">76</span>
<a class="ms" id="p_1v_116"></a>
bhikkhupaccatthikā manussapaṇḍakaṃ …   amanussapaṇḍakaṃ …   tiracchānagatapaṇḍakaṃ
bhikkhussa santike ānetvā vaccamaggena …   mukhena angajātaṃ abhinisīdenti. so ce
pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ sādiyati,
āpatti pārājikassa … pe …   na sādiyati, anāpatti.</p>

<p>
<span class="parno">77</span>
<a class="ms" id="p_1v_117"></a>
bhikkhupaccatthikā tiracchānagatapaṇḍakaṃ jāgarantaṃ …   suttaṃ …   mattaṃ …
ummattaṃ …   pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …
āpatti pārājikassa. mataṃ yebhuyyena khāyitaṃ bhikkhussa santike ānetvā
vaccamaggena …   mukhena angajātaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
thullaccayassa … pe …   na sādiyati, anāpatti.</p>

<p>
<span class="parno">78</span>
<a class="ms" id="p_1v_118"></a>
<a class="msdiv" id="msdiv60"></a>
bhikkhupaccatthikā manussapurisaṃ …   amanussapurisaṃ …   tiracchānagatapurisaṃ
bhikkhussa santike ānetvā vaccamaggena …   mukhena angajātaṃ abhinisīdenti. so ce
pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ sādiyati,
āpatti pārājikassa … pe …   na sādiyati, anāpatti.</p>

<p>
<span class="parno">79</span>
<a class="ms" id="p_1v_119"></a>
bhikkhupaccatthikā tiracchānagatapurisaṃ jāgarantaṃ …   suttaṃ …   mattaṃ …
ummattaṃ …   pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …
āpatti pārājikassa. mataṃ yebhuyyena khāyitaṃ bhikkhussa santike ānetvā
vaccamaggena …   mukhena angajātaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
thullaccayassa … pe …   na sādiyati, anāpatti.</p>

<p>
<span class="parno">80</span>
<a class="ms" id="p_1v_120"></a>
<a class="msdiv" id="msdiv61"></a>
bhikkhupaccatthikā manussitthiṃ bhikkhussa santike ānetvā vaccamaggena …
passāvamaggena …   mukhena angajātaṃ abhinisīdenti santhatāya asanthatassa,
asanthatāya santhatassa, santhatāya santhatassa, asanthatāya asanthatassa. so
ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti pārājikassa … pe …   na sādiyati, anāpatti.</p>

<p>
<span class="parno">81</span>
<a class="ms" id="p_1v_121"></a>
bhikkhupaccatthikā manussitthiṃ jāgarantiṃ …   suttaṃ …   mattaṃ …   ummattaṃ …
pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …   āpatti
pārājikassa. mataṃ yebhuyyena khāyitaṃ bhikkhussa santike ānetvā vaccamaggena …
passāvamaggena …   mukhena angajātaṃ abhinisīdenti, santhatāya asanthatassa,
asanthatāya santhatassa, santhatāya santhatassa, asanthatāya asanthatassa. so
ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti thullaccayassa … pe …   na sādiyati, anāpatti.</p>

<p>
<span class="parno">82</span>
<a class="ms" id="p_1v_122"></a>
bhikkhupaccatthikā amanussitthiṃ …   tiracchānagatitthiṃ …
manussubhatobyañjanakaṃ …   amanussubhatobyañjanakaṃ …
tiracchānagatubhatobyañjanakaṃ bhikkhussa santike ānetvā vaccamaggena …
passāvamaggena …   mukhena angajātaṃ abhinisīdenti santhatassa asanthatassa,
asanthatassa santhatassa, santhatassa santhatassa, asanthatassa asanthatassa.
so ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti pārājikassa … pe …   na sādiyati, anāpatti.</p>

<p>
<span class="parno">83</span>
<a class="ms" id="p_1v_123"></a>
bhikkhupaccatthikā tiracchānagatubhatobyañjanakaṃ jāgarantaṃ …   suttaṃ …   mattaṃ …
ummattaṃ …   pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …
āpatti pārājikassa. mataṃ yebhuyyena khāyitaṃ bhikkhussa santike ānetvā
vaccamaggena …   passāvamaggena …   mukhena angajātaṃ abhinisīdenti, santhatassa
asanthatassa, asanthatassa santhatassa, santhatassa santhatassa, asanthatassa
asanthatassa. so ce pavesanaṃ sādiyati, paviṭṭhaṃ sādiyati, ṭhitaṃ sādiyati,
uddharaṇaṃ sādiyati, āpatti thullaccayassa … pe …   na sādiyati, anāpatti.</p>

<p>
<span class="parno">84</span>
<a class="ms" id="p_1v_124"></a>
<a class="msdiv" id="msdiv62"></a>
bhikkhupaccatthikā manussapaṇḍakaṃ …   amanussapaṇḍakaṃ …   tiracchānagatapaṇḍakaṃ …
manussapurisaṃ …   amanussapurisaṃ …   tiracchānagatapurisaṃ bhikkhussa santike
ānetvā vaccamaggena …   mukhena angajātaṃ abhinisīdenti santhatassa asanthatassa,
asanthatassa santhatassa, santhatassa santhatassa, asanthatassa asanthatassa.
so ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti pārājikassa … pe …   na sādiyati, anāpatti.</p>

<p>
<span class="parno">85</span>
<a class="ms" id="p_1v_125"></a>
bhikkhupaccatthikā tiracchānagatapurisaṃ jāgarantaṃ …   suttaṃ …   mattaṃ …
ummattaṃ …   pamattaṃ …   mataṃ akkhāyitaṃ …   mataṃ yebhuyyena akkhāyitaṃ … pe …
āpatti pārājikassa. mataṃ yebhuyyena khāyitaṃ bhikkhussa santike ānetvā
vaccamaggena …   mukhena angajātaṃ abhinisīdenti, santhatassa asanthatassa,
asanthatassa santhatassa, santhatassa santhatassa, asanthatassa asanthatassa.
so ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti thullaccayassa … pe …   na sādiyati, anāpatti.</p>

<p>
<span class="parno">86</span>
<a class="ms" id="p_1v_126"></a>
<a class="msdiv" id="msdiv63"></a>
bhikkhupaccatthikā bhikkhuṃ manussitthiyā santike ānetvā angajātena
vaccamaggaṃ …   passāvamaggaṃ …   mukhaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
pārājikassa … pe …   na sādiyati, anāpatti.</p>

<p>
<span class="parno">87</span>
<a class="ms" id="p_1v_127"></a>
bhikkhupaccatthikā bhikkhuṃ manussitthiyā jāgarantiyā …   suttāya …   mattāya …
ummattāya …   pamattāya …   matāya akkhāyitāya …   matāya yebhuyyena akkhāyitāya … pe …
āpatti pārājikassa. matāya yebhuyyena khāyitāya santike ānetvā angajātena
vaccamaggaṃ …   passāvamaggaṃ …   mukhaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
thullaccayassa … pe …   na sādiyati, anāpatti.</p>

<p>
<span class="parno">88</span>
<a class="ms" id="p_1v_128"></a>
bhikkhupaccatthikā bhikkhuṃ amanussitthiyā …   tiracchānagatitthiyā …
manussubhatobyañjanakassa …   amanussubhatobyañjanakassa …
tiracchānagatubhatobyañjanakassa …   manussapaṇḍakassa …   amanussapaṇḍakassa …
tiracchānagatapaṇḍakassa …   manussapurisassa …   amanussapurisassa …
tiracchānagatapurisassa santike ānetvā angajātena vaccamaggaṃ …   mukhaṃ
abhinisīdenti. so ce pavesanaṃ sādiyati, paviṭṭhaṃ sādiyati, ṭhitaṃ sādiyati,
uddharaṇaṃ sādiyati, āpatti pārājikassa … pe …   na sādiyati, anāpatti.</p>

<p>
<span class="parno">89</span>
<a class="ms" id="p_1v_129"></a>
bhikkhupaccatthikā bhikkhuṃ tiracchānagatapurisassa jāgarantassa …   suttassa …
mattassa …   ummattassa …   pamattassa …   matassa akkhāyitassa …   matassa yebhuyyena
akkhāyitassa … pe …   āpatti pārājikassa. matassa yebhuyyena khāyitassa santike
ānetvā angajātena vaccamaggaṃ …   mukhaṃ abhinisīdenti. so ce pavesanaṃ sādiyati,
paviṭṭhaṃ sādiyati, ṭhitaṃ sādiyati, uddharaṇaṃ sādiyati, āpatti
thullaccayassa … pe …   na sādiyati, anāpatti.</p>

<p>
<span class="parno">90</span>
<a class="ms" id="p_1v_130"></a>
<a class="msdiv" id="msdiv64"></a>
bhikkhupaccatthikā bhikkhuṃ manussitthiyā santike ānetvā angajātena
vaccamaggaṃ …   passāvamaggaṃ …   mukhaṃ abhinisīdenti santhatassa asanthatāya,
asanthatassa santhatāya, santhatassa santhatāya, asanthatassa asanthatāya. so
ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti pārājikassa … pe …   na sādiyati, anāpatti.</p>

<p>
<span class="parno">91</span>
<a class="ms" id="p_1v_131"></a>
bhikkhupaccatthikā bhikkhuṃ manussitthiyā jāgarantiyā …   suttāya …   mattāya …
ummattāya …   pamattāya …   matāya akkhāyitāya …   matāya yebhuyyena akkhāyitāya … pe …
āpatti pārājikassa. matāya yebhuyyena khāyitāya santike ānetvā angajātena
vaccamaggaṃ …   passāvamaggaṃ …   mukhaṃ abhinisīdenti santhatassa asanthatāya,
asanthatassa santhatāya, santhatassa santhatāya, asanthatassa asanthatāya. so
ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti thullaccayassa … pe …   na sādiyati, anāpatti.</p>

<p>
<span class="parno">92</span>
<a class="ms" id="p_1v_132"></a>
bhikkhupaccatthikā bhikkhuṃ amanussitthiyā …   tiracchānagatitthiyā …
manussubhatobyañjanakassa …   amanussubhatobyañjanakassa …
tiracchānagatubhatobyañjanakassa …   manussapaṇḍakassa …   amanussapaṇḍakassa …
tiracchānagatapaṇḍakassa …   manussapurisassa …   amanussapurisassa …
tiracchānagatapurisassa santike ānetvā angajātena vaccamaggaṃ …   mukhaṃ
abhinisīdenti santhatassa asanthatassa, asanthatassa santhatassa, santhatassa
santhatassa, asanthatassa asanthatassa. so ce pavesanaṃ sādiyati, paviṭṭhaṃ
sādiyati, ṭhitaṃ sādiyati, uddharaṇaṃ sādiyati, āpatti pārājikassa … pe …   na
sādiyati, anāpatti.</p>

<p>
<span class="parno">93</span>
<a class="ms" id="p_1v_133"></a>
<a class="msdiv" id="msdiv65"></a>
bhikkhupaccatthikā bhikkhuṃ tiracchānagatapurisassa jāgarantassa …   suttassa …
mattassa …   ummattassa …   pamattassa …   matassa akkhāyitassa …   matassa yebhuyyena
akkhāyitassa … pe …   āpatti pārājikassa. matassa yebhuyyena khāyitassa santike
ānetvā angajātena vaccamaggaṃ …   mukhaṃ abhinisīdenti santhatassa asanthatassa,
asanthatassa santhatassa, santhatassa santhatassa, asanthatassa asanthatassa.
so ce pavesanaṃ sādiyati, paviṭṭhaṃ sādiyati, ṭhitaṃ sādiyati, uddharaṇaṃ
sādiyati, āpatti thullaccayassa … pe …   na sādiyati, anāpatti.</p>
<hr>

<p>
<span class="parno">94</span>
<a class="ms" id="p_1v_134"></a>
yathā bhikkhupaccatthikā vitthāritā, evaṃ vitthāretabbā.</p>

<p>
<span class="parno">95</span>
<a class="ms" id="p_1v_135"></a>
rājapaccatthikā …   corapaccatthikā …   dhuttapaccatthikā …
uppalagandhapaccatthikā. saṃkhittaṃ.</p>
<hr>

<p>
<span class="parno">96</span>
<a class="ms" id="p_1v_136"></a>
<a class="msdiv" id="msdiv66"></a>
maggena maggaṃ paveseti, āpatti pārājikassa. maggena amaggaṃ paveseti, āpatti
pārājikassa. amaggena maggaṃ paveseti, āpatti pārājikassa. amaggena amaggaṃ
paveseti, āpatti thullaccayassa.</p>

<p>
<span class="parno">97</span>
<a class="ms" id="p_1v_137"></a>
bhikkhu suttabhikkhumhi vippaṭipajjati; paṭibuddho sādiyati, ubho nāsetabbā.
paṭibuddho na sādiyati, dūsako nāsetabbo. bhikkhu suttasāmaṇeramhi
vippaṭipajjati; paṭibuddho sādiyati, ubho nāsetabbā. paṭibuddho na sādiyati,
dūsako nāsetabbo. sāmaṇero suttabhikkhumhi vippaṭipajjati; paṭibuddho sādiyati,
ubho nāsetabbā. paṭibuddho na sādiyati, dūsako nāsetabbo. sāmaṇero
suttasāmaṇeramhi vippaṭipajjati; paṭibuddho sādiyati, ubho nāsetabbā.
paṭibuddho na sādiyati, dūsako nāsetabbo.</p>
<hr>

<p>
<span class="parno">98</span>
<a class="ms" id="p_1v_138"></a>
anāpatti—  ajānantassa, asādiyantassa, ummattakassa, khittacittassa,
vedanāṭṭassa, ādikammikassāti.</p>
<p class="endsutta">

<span class="parno">99</span>
<a class="ms" id="p_1v_139"></a>
santhatabhāṇavāro niṭṭhito.</p>
<h2>4 vinītavatthuuddānagāthā</h2>
<blockquote>

<p>
<span class="parno">100</span>
<a class="ms" id="p_1v_140"></a>
makkaṭī vajjiputtā ca,<br>
gihī naggo ca titthiyā;<br>
dārikuppalavaṇṇā ca,<br>
byañjanehipare duve.<br></p>

<p>
<span class="parno">101</span>
<a class="ms" id="p_1v_141"></a>
mātā dhītā bhaginī ca,<br>
jāyā ca mudu lambinā;<br>
dve vaṇā lepacittañca,<br>
dārudhītalikāya ca.<br></p>

<p>
<span class="parno">102</span>
<a class="ms" id="p_1v_142"></a>
sundarena saha pañca,<br>
pañca sivathikaṭṭhikā;<br>
nāgī yakkhī ca petī ca,<br>
paṇḍakopahato chupe.<br></p>

<p>
<span class="parno">103</span>
<a class="ms" id="p_1v_143"></a>
bhaddiye arahaṃ sutto,<br>
sāvatthiyā caturo pare;<br>
vesāliyā tayo mālā,<br>
supine bhārukacchako.<br></p>

<p>
<span class="parno">104</span>
<a class="ms" id="p_1v_144"></a>
supabbā saddhā bhikkhunī,<br>
sikkhamānā sāmaṇerī ca;<br>
vesiyā paṇḍako gihī,<br>
aññamaññaṃ vuḍḍhapabbajito migoti.<br></p>
</blockquote>
<h2>5 vinītavatthu</h2>

<p>
<span class="parno">105</span>
<a class="ms" id="p_1v_145"></a>
<a class="msdiv" id="msdiv67"></a>
tena kho pana samayena aññataro bhikkhu makkaṭiyā methunaṃ dhammaṃ paṭisevi.
tassa kukkuccaṃ ahosi—  "bhagavatā sikkhāpadaṃ paññattaṃ, kacci nu kho ahaṃ
pārājikaṃ āpattiṃ āpanno"ti? bhagavato etamatthaṃ ārocesi. "āpattiṃ tvaṃ,
bhikkhu, āpanno pārājikan"ti. (1)</p>

<p>
<span class="parno">106</span>
<a class="ms" id="p_1v_146"></a>
tena kho pana samayena sambahulā vesālikā vajjiputtakā bhikkhū sikkhaṃ
apaccakkhāya dubbalyaṃ anāvikatvā methunaṃ dhammaṃ paṭiseviṃsu. tesaṃ kukkuccaṃ
ahosi—  "bhagavatā sikkhāpadaṃ paññattaṃ, kacci nu kho mayaṃ pārājikaṃ āpattiṃ
āpannā"ti? bhagavato etamatthaṃ ārocesuṃ. "āpattiṃ tumhe, bhikkhave, āpannā
pārājikan"ti. (2)</p>

<p>
<span class="parno">107</span>
<a class="ms" id="p_1v_147"></a>
tena kho pana samayena aññataro bhikkhu—  "evaṃ me anāpatti bhavissatī"ti—
gihilingena methunaṃ dhammaṃ paṭisevi. tassa kukkuccaṃ ahosi—  "bhagavatā
sikkhāpadaṃ paññattaṃ, kacci nu kho ahaṃ pārājikaṃ āpattiṃ āpanno"ti? bhagavato
etamatthaṃ ārocesi. "āpattiṃ tvaṃ, bhikkhu, āpanno pārājikan"ti. (3)</p>
<hr>

<p>
<span class="parno">108</span>
<a class="ms" id="p_1v_148"></a>
tena kho pana samayena aññataro bhikkhu—  "evaṃ me anāpatti bhavissatī"ti—
naggo hutvā methunaṃ dhammaṃ paṭisevi. tassa kukkuccaṃ ahosi … pe …   "āpattiṃ
tvaṃ, bhikkhu, āpanno pārājikan"ti. (4)</p>

<p>
<span class="parno">109</span>
<a class="ms" id="p_1v_149"></a>
tena kho pana samayena aññataro bhikkhu—  "evaṃ me anāpatti bhavissatī"ti—
kusacīraṃ nivāsetvā …   vākacīraṃ nivāsetvā …   phalakacīraṃ nivāsetvā …
kesakambalaṃ nivāsetvā …   vālakambalaṃ nivāsetvā …   ulūkapakkhikaṃ nivāsetvā …
ajinakkhipaṃ nivāsetvā methunaṃ dhammaṃ paṭisevi. tassa kukkuccaṃ ahosi … pe …
"āpattiṃ tvaṃ, bhikkhu, āpanno pārājikan"ti. (5 –⁠11)</p>

<p>
<span class="parno">110</span>
<a class="ms" id="p_1v_150"></a>
tena kho pana samayena aññataro piṇḍacāriko bhikkhu pīṭhake nipannaṃ dārikaṃ
passitvā sāratto anguṭṭhaṃ angajātaṃ pavesesi. sā kālamakāsi. tassa kukkuccaṃ
ahosi … pe …   "anāpatti, bhikkhu, pārājikassa. āpatti sanghādisesassā"ti. (12)</p>

<p>
<span class="parno">111</span>
<a class="ms" id="p_1v_151"></a>
<a class="msdiv" id="msdiv68"></a>
tena kho pana samayena aññataro māṇavako uppalavaṇṇāya bhikkhuniyā
paṭibaddhacitto hoti. atha kho so māṇavako uppalavaṇṇāya bhikkhuniyā gāmaṃ
piṇḍāya paviṭṭhāya kuṭikaṃ pavisitvā nilīno acchi. uppalavaṇṇā bhikkhunī
pacchābhattaṃ piṇḍapātapaṭikkantā pāde pakkhāletvā kuṭikaṃ pavisitvā mañcake
nisīdi. atha kho so māṇavako uppalavaṇṇaṃ bhikkhuniṃ uggahetvā dūsesi.
uppalavaṇṇā bhikkhunī bhikkhunīnaṃ etamatthaṃ ārocesi. bhikkhuniyo bhikkhūnaṃ
etamatthaṃ ārocesuṃ. bhikkhū bhagavato etamatthaṃ ārocesuṃ. "anāpatti,
bhikkhave, asādiyantiyā"ti. (13)</p>

<p>
<span class="parno">112</span>
<a class="ms" id="p_1v_152"></a>
<a class="msdiv" id="msdiv69"></a>
tena kho pana samayena aññatarassa bhikkhuno itthilingaṃ pātubhūtaṃ hoti.
bhagavato etamatthaṃ ārocesuṃ. "anujānāmi, bhikkhave, taññeva upajjhaṃ tameva
upasampadaṃ tāniyeva vassāni bhikkhunīhi sangamituṃ. yā āpattiyo bhikkhūnaṃ
bhikkhunīhi sādhāraṇā tā āpattiyo bhikkhunīnaṃ santike vuṭṭhātuṃ. yā āpattiyo
bhikkhūnaṃ bhikkhunīhi asādhāraṇā tāhi āpattīhi anāpattī"ti. (14)</p>

<p>
<span class="parno">113</span>
<a class="ms" id="p_1v_153"></a>
tena kho pana samayena aññatarissā bhikkhuniyā purisalingaṃ pātubhūtaṃ hoti.
bhagavato etamatthaṃ ārocesuṃ. "anujānāmi, bhikkhave, taññeva upajjhaṃ tameva
upasampadaṃ tāniyeva vassāni bhikkhūhi sangamituṃ. yā āpattiyo bhikkhunīnaṃ
bhikkhūhi sādhāraṇā tā āpattiyo bhikkhūnaṃ santike vuṭṭhātuṃ. yā āpattiyo
bhikkhunīnaṃ bhikkhūhi asādhāraṇā tāhi āpattīhi anāpattī"ti. (15)</p>

<p>
<span class="parno">114</span>
<a class="ms" id="p_1v_154"></a>
<a class="msdiv" id="msdiv70"></a>
tena kho pana samayena aññataro bhikkhu—  "evaṃ me anāpatti bhavissatī"ti—
mātuyā methunaṃ dhammaṃ paṭisevi …   dhītuyā methunaṃ dhammaṃ paṭisevi …
bhaginiyā methunaṃ dhammaṃ paṭisevi …   tassa kukkuccaṃ ahosi … pe …   "āpattiṃ tvaṃ,
bhikkhu, āpanno pārājikan"ti. (16 –⁠18)</p>

<p>
<span class="parno">115</span>
<a class="ms" id="p_1v_155"></a>
tena kho pana samayena aññataro bhikkhu purāṇadutiyikāya methunaṃ dhammaṃ
paṭisevi. tassa kukkuccaṃ ahosi … pe …   "āpattiṃ tvaṃ, bhikkhu, āpanno
pārājikan"ti. (19)</p>

<p>
<span class="parno">116</span>
<a class="ms" id="p_1v_156"></a>
<a class="msdiv" id="msdiv71"></a>
tena kho pana samayena aññataro bhikkhu mudupiṭṭhiko hoti. so anabhiratiyā
pīḷito attano angajātaṃ mukhena aggahesi. tassa kukkuccaṃ ahosi … pe …   "āpattiṃ
tvaṃ, bhikkhu, āpanno pārājikan"ti. (20)</p>

<p>
<span class="parno">117</span>
<a class="ms" id="p_1v_157"></a>
tena kho pana samayena aññataro bhikkhu lambī hoti. so anabhiratiyā pīḷito
attano angajātaṃ attano vaccamaggaṃ pavesesi. tassa kukkuccaṃ ahosi … pe …
"āpattiṃ tvaṃ, bhikkhu, āpanno pārājikan"ti. (21)</p>

<p>
<span class="parno">118</span>
<a class="ms" id="p_1v_158"></a>
tena kho pana samayena aññataro bhikkhu matasarīraṃ passi. tasmiñca sarīre
angajātasāmantā vaṇo hoti. so—  "evaṃ me anāpatti bhavissatī"ti—  angajāte
angajātaṃ pavesetvā vaṇena nīhari. tassa kukkuccaṃ ahosi … pe …   "āpattiṃ tvaṃ,
bhikkhu, āpanno pārājikan"ti. (22)</p>

<p>
<span class="parno">119</span>
<a class="ms" id="p_1v_159"></a>
tena kho pana samayena aññataro bhikkhu matasarīraṃ passi. tasmiñca sarīre
angajātasāmantā vaṇo hoti. so—  "evaṃ me anāpatti bhavissatī"ti—  vaṇe
angajātaṃ pavesetvā angajātena nīhari. tassa kukkuccaṃ ahosi … pe …   "āpattiṃ
tvaṃ, bhikkhu, āpanno pārājikan"ti. (23)</p>

<p>
<span class="parno">120</span>
<a class="ms" id="p_1v_160"></a>
tena kho pana samayena aññataro bhikkhu sāratto lepacittassa nimittaṃ
angajātena chupi. tassa kukkuccaṃ ahosi … pe …   "anāpatti, bhikkhu, pārājikassa.
āpatti dukkaṭassā"ti. (24)</p>

<p>
<span class="parno">121</span>
<a class="ms" id="p_1v_161"></a>
tena kho pana samayena aññataro bhikkhu sāratto dārudhītalikāya nimittaṃ
angajātena chupi. tassa kukkuccaṃ ahosi … pe …   "anāpatti, bhikkhu, pārājikassa.
āpatti dukkaṭassā"ti. (25)</p>

<p>
<span class="parno">122</span>
<a class="ms" id="p_1v_162"></a>
<a class="msdiv" id="msdiv72"></a>
tena kho pana samayena sundaro nāma bhikkhu rājagahā pabbajito rathikāya
gacchati. aññatarā itthī—  "muhuttaṃ, bhante, āgamehi, vandissāmī"ti sā
vandantī antaravāsakaṃ ukkhipitvā mukhena angajātaṃ aggahesi. tassa kukkuccaṃ
ahosi … pe …   "sādiyi tvaṃ, bhikkhū"ti? "nāhaṃ, bhagavā, sādiyin"ti. "anāpatti,
bhikkhu, asādiyantassā"ti. (26)</p>

<p>
<span class="parno">123</span>
<a class="ms" id="p_1v_163"></a>
tena kho pana samayena aññatarā itthī bhikkhuṃ passitvā etadavoca—  "ehi,
bhante, methunaṃ dhammaṃ paṭisevā"ti. "alaṃ, bhagini, netaṃ kappatī"ti. "ehi,
bhante, ahaṃ vāyamissāmi, tvaṃ mā vāyami, evaṃ te anāpatti bhavissatī"ti. so
bhikkhu tathā akāsi. tassa kukkuccaṃ ahosi … pe …   "āpattiṃ tvaṃ, bhikkhu, āpanno
pārājikan"ti. (27)</p>

<p>
<span class="parno">124</span>
<a class="ms" id="p_1v_164"></a>
tena kho pana samayena aññatarā itthī bhikkhuṃ passitvā etadavoca—  "ehi,
bhante, methunaṃ dhammaṃ paṭisevā"ti. "alaṃ, bhagini, netaṃ kappatī"ti. "ehi,
bhante, tvaṃ vāyama, ahaṃ na vāyamissāmi, evaṃ te anāpatti bhavissatī"ti. so
bhikkhu tathā akāsi. tassa kukkuccaṃ ahosi … pe …   "āpattiṃ tvaṃ, bhikkhu, āpanno
pārājikan"ti. (28)</p>
<hr>

<p>
<span class="parno">125</span>
<a class="ms" id="p_1v_165"></a>
tena kho pana samayena aññatarā itthī bhikkhuṃ passitvā etadavoca—  "ehi,
bhante, methunaṃ dhammaṃ paṭisevā"ti. "alaṃ, bhagini, netaṃ kappatī"ti. "ehi,
bhante, abbhantaraṃ ghaṭṭetvā bahi mocehi … pe …   bahi ghaṭṭetvā abbhantaraṃ
mocehi, evaṃ te anāpatti bhavissatī"ti. so bhikkhu tathā akāsi. tassa kukkuccaṃ
ahosi … pe …   "āpattiṃ tvaṃ, bhikkhu, āpanno pārājikan"ti. (29 –⁠30)</p>

<p>
<span class="parno">126</span>
<a class="ms" id="p_1v_166"></a>
<a class="msdiv" id="msdiv73"></a>
tena kho pana samayena aññataro bhikkhu sivathikaṃ gantvā akkhāyitaṃ sarīraṃ
passitvā tasmiṃ methunaṃ dhammaṃ paṭisevi. tassa kukkuccaṃ ahosi … pe …   "āpattiṃ
tvaṃ, bhikkhu, āpanno pārājikan"ti. (31)</p>

<p>
<span class="parno">127</span>
<a class="ms" id="p_1v_167"></a>
tena kho pana samayena aññataro bhikkhu sivathikaṃ gantvā yebhuyyena akkhāyitaṃ
sarīraṃ passitvā tasmiṃ methunaṃ dhammaṃ paṭisevi. tassa kukkuccaṃ ahosi … pe …
"āpattiṃ tvaṃ, bhikkhu, āpanno pārājikan"ti. (32)</p>
<hr>

<p>
<span class="parno">128</span>
<a class="ms" id="p_1v_168"></a>
tena kho pana samayena aññataro bhikkhu sivathikaṃ gantvā yebhuyyena khāyitaṃ
sarīraṃ passitvā tasmiṃ methunaṃ dhammaṃ paṭisevi. tassa kukkuccaṃ ahosi … pe …
"anāpatti, bhikkhu, pārājikassa. āpatti thullaccayassā"ti. (33)</p>

<p>
<span class="parno">129</span>
<a class="ms" id="p_1v_169"></a>
tena kho pana samayena aññataro bhikkhu sivathikaṃ gantvā chinnasīsaṃ passitvā
vaṭṭakate mukhe chupantaṃ angajātaṃ pavesesi. tassa kukkuccaṃ ahosi … pe …
"āpattiṃ tvaṃ, bhikkhu, āpanno pārājikan"ti. (34)</p>

<p>
<span class="parno">130</span>
<a class="ms" id="p_1v_170"></a>
tena kho pana samayena aññataro bhikkhu sivathikaṃ gantvā chinnasīsaṃ passitvā
vaṭṭakate mukhe acchupantaṃ angajātaṃ pavesesi. tassa kukkuccaṃ ahosi … pe …
"anāpatti, bhikkhu, pārājikassa. āpatti dukkaṭassā"ti. (35)</p>

<p>
<span class="parno">131</span>
<a class="ms" id="p_1v_171"></a>
tena kho pana samayena aññataro bhikkhu aññatarissā itthiyā paṭibaddhacitto
hoti. sā kālankatā susāne chaḍḍitā. aṭṭhikāni vippakiṇṇāni honti. atha kho so
bhikkhu sivathikaṃ gantvā aṭṭhikāni sankaḍḍhitvā nimitte angajātaṃ paṭipādesi.
tassa kukkuccaṃ ahosi … pe …   "anāpatti, bhikkhu, pārājikassa. āpatti
dukkaṭassā"ti. (36)</p>
<hr>

<p>
<span class="parno">132</span>
<a class="ms" id="p_1v_172"></a>
tena kho pana samayena aññataro bhikkhu nāgiyā methunaṃ dhammaṃ paṭisevi …
yakkhiniyā methunaṃ dhammaṃ paṭisevi …   petiyā methunaṃ dhammaṃ paṭisevi …
paṇḍakassa methunaṃ dhammaṃ paṭisevi. tassa kukkuccaṃ ahosi … pe …   "āpattiṃ tvaṃ,
bhikkhu, āpanno pārājikan"ti. (37 –⁠40)</p>

<p>
<span class="parno">133</span>
<a class="ms" id="p_1v_173"></a>
tena kho pana samayena aññataro bhikkhu upahatindriyo hoti. so—  "nāhaṃ
vediyāmi sukhaṃ vā dukkhaṃ vā, anāpatti me bhavissatī"ti—  methunaṃ dhammaṃ
paṭisevi. … pe …   bhagavato etamatthaṃ ārocesuṃ. "vediyi vā so, bhikkhave,
moghapuriso na vā vediyi, āpatti pārājikassā"ti. (41)</p>

<p>
<span class="parno">134</span>
<a class="ms" id="p_1v_174"></a>
tena kho pana samayena aññataro bhikkhu—  "itthiyā methunaṃ dhammaṃ
paṭisevissāmī"ti—  chupitamatte vippaṭisārī ahosi. tassa kukkuccaṃ ahosi … pe …
"anāpatti, bhikkhu, pārājikassa. āpatti sanghādisesassā"ti. (42)</p>

<p>
<span class="parno">135</span>
<a class="ms" id="p_1v_175"></a>
<a class="msdiv" id="msdiv74"></a>
tena kho pana samayena aññataro bhikkhu bhaddiye jātiyāvane divāvihāragato
nipanno hoti. tassa angamangāni vātūpatthaddhāni honti. aññatarā itthī passitvā
angajāte abhinisīditvā yāvadatthaṃ katvā pakkāmi. bhikkhū kilinnaṃ passitvā
bhagavato etamatthaṃ ārocesuṃ. "pañcahi, bhikkhave, ākārehi angajātaṃ
kammaniyaṃ hoti—  rāgena, vaccena, passāvena, vātena, uccālingapāṇakadaṭṭhena.
imehi kho, bhikkhave, pañcahākārehi angajātaṃ kammaniyaṃ hoti. aṭṭhānametaṃ,
bhikkhave, anavakāso yaṃ tassa bhikkhuno rāgena angajātaṃ kammaniyaṃ assa.
arahaṃ so, bhikkhave, bhikkhu. anāpatti, bhikkhave, tassa bhikkhuno"ti. (43)</p>

<p>
<span class="parno">136</span>
<a class="ms" id="p_1v_176"></a>
tena kho pana samayena aññataro bhikkhu sāvatthiyā andhavane divāvihāragato
nipanno hoti. aññatarā gopālikā passitvā angajāte abhinisīdi. so bhikkhu
pavesanaṃ sādiyi, paviṭṭhaṃ sādiyi, ṭhitaṃ sādiyi, uddharaṇaṃ sādiyi. tassa
kukkuccaṃ ahosi … pe …   "āpattiṃ tvaṃ, bhikkhu, āpanno pārājikan"ti. (44)</p>

<p>
<span class="parno">137</span>
<a class="ms" id="p_1v_177"></a>
tena kho pana samayena aññataro bhikkhu sāvatthiyā andhavane divāvihāragato
nipanno hoti. aññatarā ajapālikā passitvā …   aññatarā kaṭṭhahārikā passitvā …
aññatarā gomayahārikā passitvā angajāte abhinisīdi. so bhikkhu pavesanaṃ
sādiyi, paviṭṭhaṃ sādiyi, ṭhitaṃ sādiyi, uddharaṇaṃ sādiyi. tassa kukkuccaṃ
ahosi … pe …   "āpattiṃ tvaṃ, bhikkhu, āpanno pārājikan"ti. (45 –⁠47)</p>

<p>
<span class="parno">138</span>
<a class="ms" id="p_1v_178"></a>
<a class="msdiv" id="msdiv75"></a>
tena kho pana samayena aññataro bhikkhu vesāliyaṃ mahāvane divāvihāragato
nipanno hoti. aññatarā itthī passitvā angajāte abhinisīditvā yāvadatthaṃ katvā
sāmantā hasamānā ṭhitā hoti. so bhikkhu paṭibujjhitvā taṃ itthiṃ etadavoca—
"tuyhidaṃ kamman"ti? "āma, mayhaṃ kamman"ti. tassa kukkuccaṃ ahosi … pe …   "sādiyi
tvaṃ, bhikkhū"ti? "nāhaṃ, bhagavā, jānāmī"ti. "anāpatti, bhikkhu,
ajānantassā"ti. (48)</p>

<p>
<span class="parno">139</span>
<a class="ms" id="p_1v_179"></a>
<a class="msdiv" id="msdiv76"></a>
tena kho pana samayena aññataro bhikkhu vesāliyaṃ mahāvane divāvihāragato
rukkhaṃ apassāya nipanno hoti. aññatarā itthī passitvā angajāte abhinisīdi. so
bhikkhu sahasā vuṭṭhāsi. tassa kukkuccaṃ ahosi … pe …   "sādiyi tvaṃ, bhikkhū"ti?
"nāhaṃ, bhagavā, sādiyin"ti. "anāpatti, bhikkhu, asādiyantassā"ti. (49)</p>

<p>
<span class="parno">140</span>
<a class="ms" id="p_1v_180"></a>
tena kho pana samayena aññataro bhikkhu vesāliyaṃ mahāvane divāvihāragato
rukkhaṃ apassāya nipanno hoti. aññatarā itthī passitvā angajāte abhinisīdi. so
bhikkhu akkamitvā pavattesi. tassa kukkuccaṃ ahosi … pe …   "sādiyi tvaṃ,
bhikkhū"ti? "nāhaṃ, bhagavā, sādiyin"ti. "anāpatti, bhikkhu, asādiyantassā"ti.
(50)</p>

<p>
<span class="parno">141</span>
<a class="ms" id="p_1v_181"></a>
<a class="msdiv" id="msdiv77"></a>
tena kho pana samayena aññataro bhikkhu vesāliyaṃ mahāvane kūṭāgārasālāyaṃ
divāvihāragato dvāraṃ vivaritvā nipanno hoti. tassa angamangāni
vātūpatthaddhāni honti. tena kho pana samayena sambahulā itthiyo gandhañca
mālañca ādāya ārāmaṃ āgamaṃsu vihārapekkhikāyo. atha kho tā itthiyo taṃ
bhikkhuṃ passitvā angajāte abhinisīditvā yāvadatthaṃ katvā, purisūsabho
vatāyanti vatvā gandhañca mālañca āropetvā pakkamiṃsu. bhikkhū kilinnaṃ
passitvā bhagavato etamatthaṃ ārocesuṃ. "pañcahi, bhikkhave, ākārehi angajātaṃ
kammaniyaṃ hoti—  rāgena, vaccena, passāvena, vātena, uccālingapāṇakadaṭṭhena.
imehi kho, bhikkhave, pañcahākārehi angajātaṃ kammaniyaṃ hoti. aṭṭhānametaṃ,
bhikkhave, anavakāso, yaṃ tassa bhikkhuno rāgena angajātaṃ kammaniyaṃ assa.
arahaṃ so, bhikkhave, bhikkhu. anāpatti, bhikkhave, tassa bhikkhuno. anujānāmi,
bhikkhave, divā paṭisallīyantena dvāraṃ saṃvaritvā paṭisallīyitun"ti. (51)</p>
<hr>

<p>
<span class="parno">142</span>
<a class="ms" id="p_1v_182"></a>
<a class="msdiv" id="msdiv78"></a>
tena kho pana samayena aññataro bhārukacchako bhikkhu supinante
purāṇadutiyikāya methunaṃ dhammaṃ paṭisevitvā—  "assamaṇo ahaṃ,
vibbhamissāmī"ti, bhārukacchaṃ gacchanto antarāmagge āyasmantaṃ upāliṃ passitvā
etamatthaṃ ārocesi. āyasmā upāli evamāha—  "anāpatti, āvuso, supinantenā"ti.
(52)</p>

<p>
<span class="parno">143</span>
<a class="ms" id="p_1v_183"></a>
tena kho pana samayena rājagahe supabbā nāma upāsikā mudhappasannā hoti. sā
evaṃdiṭṭhikā hoti—  "yā methunaṃ dhammaṃ deti sā aggadānaṃ detī"ti. sā bhikkhuṃ
passitvā etadavoca—  "ehi, bhante, methunaṃ dhammaṃ paṭisevā"ti. "alaṃ,
bhagini, netaṃ kappatī"ti. "ehi, bhante, ūruntarikāya ghaṭṭehi, evaṃ te
anāpatti bhavissatī"ti … pe …   ehi, bhante, nābhiyaṃ ghaṭṭehi …   ehi, bhante,
udaravaṭṭiyaṃ ghaṭṭehi …   ehi, bhante, upakacchake ghaṭṭehi …   ehi, bhante,
gīvāyaṃ ghaṭṭehi …   ehi, bhante, kaṇṇacchidde ghaṭṭehi …   ehi, bhante,
kesavaṭṭiyaṃ ghaṭṭehi …   ehi, bhante, angulantarikāya ghaṭṭehi …   "ehi, bhante,
hatthena upakkamitvā mocessāmi, evaṃ te anāpatti bhavissatī"ti. so bhikkhu
tathā akāsi. tassa kukkuccaṃ ahosi … pe …   "anāpatti, bhikkhu, pārājikassa. āpatti
sanghādisesassā"ti. (53 –⁠61)</p>

<p>
<span class="parno">144</span>
<a class="ms" id="p_1v_184"></a>
<a class="msdiv" id="msdiv79"></a>
tena kho pana samayena sāvatthiyaṃ saddhā nāma upāsikā mudhappasannā hoti. sā
evaṃdiṭṭhikā hoti—  "yā methunaṃ dhammaṃ deti sā aggadānaṃ detī"ti. sā bhikkhuṃ
passitvā etadavoca—  "ehi, bhante, methunaṃ dhammaṃ paṭisevā"ti. "alaṃ,
bhagini, netaṃ kappatī"ti. "ehi, bhante, ūruntarikāya ghaṭṭehi … pe …   ehi,
bhante, hatthena upakkamitvā mocessāmi, evaṃ te anāpatti bhavissatī"ti. so
bhikkhu tathā akāsi. tassa kukkuccaṃ ahosi … pe …   "anāpatti, bhikkhu,
pārājikassa. āpatti sanghādisesassā"ti. (62 –⁠70)</p>

<p>
<span class="parno">145</span>
<a class="ms" id="p_1v_185"></a>
<a class="msdiv" id="msdiv80"></a>
tena kho pana samayena vesāliyaṃ licchavikumārakā bhikkhuṃ gahetvā bhikkhuniyā
vippaṭipādesuṃ …   sikkhamānāya vippaṭipādesuṃ …   sāmaṇeriyā vippaṭipādesuṃ. ubho
sādiyiṃsu. ubho nāsetabbā. ubho na sādiyiṃsu. ubhinnaṃ anāpatti. (71 –⁠76)</p>

<p>
<span class="parno">146</span>
<a class="ms" id="p_1v_186"></a>
<a class="msdiv" id="msdiv81"></a>
tena kho pana samayena vesāliyaṃ licchavikumārakā bhikkhuṃ gahetvā vesiyā
vippaṭipādesuṃ …   paṇḍake vippaṭipādesuṃ …   gihiniyā vippaṭipādesuṃ. bhikkhu
sādiyi. bhikkhu nāsetabbo. bhikkhu na sādiyi. bhikkhussa anāpatti. (77 –⁠82)</p>

<p>
<span class="parno">147</span>
<a class="ms" id="p_1v_187"></a>
tena kho pana samayena vesāliyaṃ licchavikumārakā bhikkhū gahetvā aññamaññaṃ
vippaṭipādesuṃ. ubho sādiyiṃsu. ubho nāsetabbā. ubho na sādiyiṃsu. ubhinnaṃ
anāpatti. (83 –⁠84)</p>
<hr>

<p>
<span class="parno">148</span>
<a class="ms" id="p_1v_188"></a>
<a class="msdiv" id="msdiv82"></a>
tena kho pana samayena aññataro vuḍḍhapabbajito bhikkhu purāṇadutiyikāya
dassanaṃ agamāsi. sā—  "ehi, bhante, vibbhamā"ti aggahesi. so bhikkhu
paṭikkamanto uttāno paripati. sā ubbhajitvā angajāte abhinisīdi. tassa
kukkuccaṃ ahosi … pe …   "sādiyi tvaṃ, bhikkhū"ti? "nāhaṃ, bhagavā, sādiyin"ti.
"anāpatti, bhikkhu, asādiyantassā"ti. (85)</p>

<p>
<span class="parno">149</span>
<a class="ms" id="p_1v_189"></a>
<a class="msdiv" id="msdiv83"></a>
tena kho pana samayena aññataro bhikkhu araññe viharati. migapotako tassa
passāvaṭṭhānaṃ āgantvā passāvaṃ pivanto mukhena angajātaṃ aggahesi. so bhikkhu
sādiyi. tassa kukkuccaṃ ahosi … pe …   "āpattiṃ tvaṃ, bhikkhu, āpanno pārājikan"ti.
(86)</p>
<p class="endsutta">
<span class="parno">150</span>
<a class="ms" id="p_1v_190"></a>
paṭhamapārājikaṃ samattaṃ.</p>

</div><!--End Pali-->

<div id="nextprev"><a id="next-sutta" href="../vi/bu-vb-pj2.html"></a></div>
</section>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/bu-vb.html">Bhikkhu Vibhanga</a><a href="../vi/bu-vb-pj.html">Pārājikas</a>Pārājika 1
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
