<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Pāṭimokkha (Bhikkhu)</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>The True Dhamma</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
			<li><a class="pressed" href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<div>

<h2>Bhikkhu Pāṭimokkha</h2>
<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<ul>
	<li><a href="#pr">Pārājika</a> — Rules entailing expulsion from the Sangha (Defeat)</li>
	<li><a href="#sg">Sanghādisesa</a> — Rules entailing an initial and subsequent meeting of the Sangha</li>
	<li><a href="#ay">Aniyata</a> — Indefinite rules</li>
	<li><a href="#np">Nissaggiya Pācittiya</a>— Rules entailing forfeiture and confession
		<ul>
			<li><a href="#np-part1">Part One: The Robe-cloth Chapter</a></li>
			<li><a href="#np-part2">Part Two: The Silk Chapter</a></li>
			<li><a href="#np-part3">Part Three: The Bowl Chapter</a></li>
		</ul>
	</li>
	<li><a href="#pc">Pācittiya</a>— Rules entailing confession
		<ul>
			<li><a href="#pc-part1">Part One: The Lie Chapter</a></li>
			<li><a href="#pc-part2">Part Two: The Living Plant Chapter</a></li>
			<li><a href="#pc-part3">Part Three: The Exhortation Chapter</a></li>
			<li><a href="#pc-part4">Part Four: The Food Chapter</a></li>
			<li><a href="#pc-part5">Part Five: The Naked Ascetic Chapter</a></li>
			<li><a href="#pc-part6">Part Six: The Alcoholic Drink Chapter</a></li>
			<li><a href="#pc-part7">Part Seven: The Animal Chapter</a></li>
			<li><a href="#pc-part8">Part Eight: The In-accordance-with-the-Rule Chapter</a></li>
			<li><a href="#pc-part9">Part Nine: The Valuables Chapter</a></li>
		</ul>
	</li>
	<li><a href="#pd">Pāṭidesanīya</a> — Rules entailing acknowledgement</li>
	<li><a href="#sk">Sekhiya</a>— Rules of training
		<ul>
			<li><a href="#sk-part1">Part One: The 26 Dealing with Proper Behavior</a></li>
			<li><a href="#sk-part2">Part Two: The 30 Dealing with Food</a></li>
			<li><a href="#sk-part3">Part Three: The 16 Dealing with Teaching Dhamma</a></li>
			<li><a href="#sk-part4">Part Four: The 3 Miscellaneous Rules</a></li>
		</ul>
	</li>
	<li><a href="#as">Adhikaraṇa-Samatha</a> — Rules for settling disputes</li>
</ul>
</div>
<section class="raw_sutta">
<div lang="en">
</div>

<div lang="pi">
<hr>

<p class="namo">
namo tassa bhagavato arahato sammāsambuddhassa</p>

<p><span class="parno">1</span>
sammajjanī padīpo ca, udakaṃ āsanena ca;<br>
uposathassa etāni, "pubbakaraṇa"nti vuccati.</p>

<p><span class="parno">2</span>
chanda, pārisuddhi, utukkhānaṃ, bhikkhugaṇanā ca ovādo;<br>
uposathassa etāni, "pubbakicca"nti vuccati.</p>

<p><span class="parno">3</span>
uposatho, yāvatikā ca bhikkhū kammappattā;<br>
sabhāgāpattiyo ca na vijjanti;<br>
vajjanīyā ca puggalā tasmiṃ na honti, "pattakalla"nti vuccati.</p>

<p><span class="parno">4</span>
pubbakaraṇapubbakiccāni samāpetvā desitāpattikassa samaggassa bhikkhusanghassa
anumatiyā pātimokkhaṃ uddisituṃ ārādhanaṃ karoma.</p>

<hr>

<p><span class="parno">5</span>
suṇātu me bhante sangho. ajjuposatho pannaraso, yadi sanghassa pattakallaṃ,
sangho uposathaṃ kareyya, pātimokkhaṃ uddiseyya.</p>

<p><span class="parno">6</span>
kiṃ sanghassa pubbakiccaṃ? pārisuddhiṃ āyasmanto ārocetha, pātimokkhaṃ
uddisissāmi, taṃ sabbeva santā sādhukaṃ suṇoma manasi karoma. yassa siyā
āpatti, so āvikareyya, asantiyā āpattiyā tuṇhī bhavitabbaṃ, tuṇhībhāvena kho
panāyasmante "parisuddhā"ti vedissāmi. yathā kho pana paccekapuṭṭhassa
veyyākaraṇaṃ hoti, evamevaṃ evarūpāya parisāya yāvatatiyaṃ anusāvitaṃ hoti. yo
pana bhikkhu yāvatatiyaṃ anusāviyamāne saramāno santiṃ āpattiṃ nāvikareyya,
sampajānamusāvādassa hoti. sampajānamusāvādo kho panāyasmanto antarāyiko dhammo
vutto bhagavatā, tasmā saramānena bhikkhunā āpannena visuddhāpekkhena santī
āpatti āvikātabbā, āvikatā hissa phāsu hoti.</p>

<p><span class="parno">7</span>
uddiṭṭhaṃ kho āyasmanto nidānaṃ. tatthāyasmante pucchāmi, kaccittha parisuddhā,
dutiyampi pucchāmi, kaccittha parisuddhā, tatiyampi pucchāmi, kaccittha
parisuddhā, parisuddhetthāyasmanto, tasmā tuṇhī, evametaṃ dhārayāmīti.</p>

<p class="endsection">nidānaṃ niṭṭhitaṃ.</p>

<h2>pārājika</h2>

<p>&nbsp;</p>

<hr>

<p><span class="parno">1</span>
yo pana bhikkhu bhikkhūnaṃ sikkhāsājīvasamāpanno sikkhaṃ appaccakkhāya
dubbalyaṃ anāvikatvā methunaṃ dhammaṃ paṭiseveyya, antamaso tiracchānagatāyapi,
pārājiko hoti asaṃvāso.</p>

<p><span class="parno">2</span>
yo pana bhikkhu gāmā vā araññā vā adinnaṃ theyyasankhātaṃ ādiyeyya, yathārūpe
adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corosi
bālosi mūḷhosi thenosīti, tathārūpaṃ bhikkhu adinnaṃ ādiyamāno ayampi pārājiko
hoti asaṃvāso.</p>

<p><span class="parno">3</span>
yo pana bhikkhu sañcicca manussaviggahaṃ jīvitā voropeyya, satthahārakaṃ vāssa
pariyeseyya, maraṇavaṇṇaṃ vā saṃvaṇṇeyya, maraṇāya vā samādapeyya "ambho purisa
kiṃ tuyhiminā pāpakena dujjīvitena, mataṃ te jīvitā seyyo"ti, iti cittamano
cittasankappo anekapariyāyena maraṇavaṇṇaṃ vā saṃvaṇṇeyya, maraṇāya vā
samādapeyya, ayampi pārājiko hoti asaṃvāso.</p>

<hr>

<p><span class="parno">4</span>
yo pana bhikkhu anabhijānaṃ uttarimanussadhammaṃ attupanāyikaṃ
alamariyañāṇadassanaṃ samudācareyya "iti jānāmi, iti passāmī"ti, tato aparena
samayena samanuggāhīyamāno vā asamanuggāhīyamāno vā āpanno visuddhāpekkho evaṃ
vadeyya "ajānamevaṃ āvuso avacaṃ jānāmi, apassaṃ passāmi, tucchaṃ musā
vilapi"nti, aññatra adhimānā, ayampi pārājiko hoti asaṃvāso.</p>

<hr>

<p>
uddiṭṭhā kho āyasmanto cattāro pārājikā dhammā. yesaṃ bhikkhu
aññataraṃ vā āpajjitvā na labhati bhikkhūhi saddhiṃ saṃvāsaṃ yathā pure, tathā
pacchā, pārājiko hoti asaṃvāso. tatthāyasmante pucchāmi, kaccittha parisuddhā,
dutiyampi pucchāmi, kaccittha parisuddhā, tatiyampi pucchāmi, kaccittha
parisuddhā, parisuddhetthāyasmanto, tasmā tuṇhī, evametaṃ dhārayāmīti.</p>

<p class="endsection">pārājikaṃ niṭṭhitaṃ</p>

<h2><a id="ss">sanghādisesuddeso</a></h2>

<p>
ime kho panāyasmanto terasa sanghādisesā dhammā uddesaṃ āgacchanti.</p>

<hr>

<p><span class="parno">1</span>
sañcetanikā sukkavissaṭṭhi aññatra supinantā sanghādiseso.</p>

<hr>

<p><span class="parno">2</span>
yo pana bhikkhu otiṇṇo vipariṇatena cittena mātugāmena saddhiṃ kāyasaṃsaggaṃ
samāpajjeyya hatthaggāhaṃ vā veṇiggāhaṃ vā aññatarassa vā aññatarassa vā
angassa parāmasanaṃ, sanghādiseso.</p>

<p><span class="parno">3</span>
yo pana bhikkhu otiṇṇo vipariṇatena cittena mātugāmaṃ duṭṭhullāhi vācāhi
obhāseyya yathā taṃ yuvā yuvatiṃ methunupasaṃhitāhi, sanghādiseso.</p>

<p><span class="parno">4</span>
yo pana bhikkhu otiṇṇo vipariṇatena cittena mātugāmassa santike
attakāmapāricariyāya vaṇṇaṃ bhāseyya "etadaggaṃ bhagini pāricariyānaṃ yā
mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā"ti
methunupasaṃhitena, sanghādiseso.</p>

<p><span class="parno">5</span>
yo pana bhikkhu sañcarittaṃ samāpajjeyya itthiyā vā purisamatiṃ purisassa vā
itthimatiṃ, jāyattane vā jārattane vā, antamaso tankhaṇikāyapi, sanghādiseso.</p>

<p><span class="parno">6</span>
saññācikāya pana bhikkhunā kuṭiṃ kārayamānena assāmikaṃ attuddesaṃ pamāṇikā
kāretabbā, tatridaṃ pamāṇaṃ, dīghaso dvādasa vidatthiyo sugatavidatthiyā,
tiriyaṃ sattantarā, bhikkhū abhinetabbā vatthudesanāya, tehi bhikkhūhi vatthu
desetabbaṃ anārambhaṃ saparikkamanaṃ. sārambhe ce bhikkhu vatthusmiṃ
aparikkamane saññācikāya kuṭiṃ kāreyya, bhikkhū vā anabhineyya vatthudesanāya,
pamāṇaṃ vā atikkāmeyya, sanghādiseso.</p>

<p><span class="parno">7</span>
mahallakaṃ pana bhikkhunā vihāraṃ kārayamānena sassāmikaṃ attuddesaṃ bhikkhū
abhinetabbā vatthudesanāya, tehi bhikkhūhi vatthu desetabbaṃ anārambhaṃ
saparikkamanaṃ. sārambhe ce bhikkhu vatthusmiṃ aparikkamane mahallakaṃ vihāraṃ
kāreyya, bhikkhū vā anabhineyya vatthudesanāya, sanghādiseso.</p>

<p><span class="parno">8</span>
yo pana bhikkhu bhikkhuṃ duṭṭho doso appatīto amūlakena pārājikena dhammena
anuddhaṃseyya "appeva nāma naṃ imamhā brahmacariyā cāveyya"nti, tato aparena
samayena samanuggāhīyamāno vā asamanuggāhīyamāno vā amūlakañceva taṃ
adhikaraṇaṃ hoti, bhikkhu ca dosaṃ patiṭṭhāti, sanghādiseso.</p>

<hr>

<p><span class="parno">9</span>
yo pana bhikkhu bhikkhuṃ duṭṭho doso appatīto aññabhāgiyassa adhikaraṇassa
kiñcidesaṃ lesamattaṃ upādāya pārājikena dhammena anuddhaṃseyya "appeva nāma
naṃ imamhā brahmacariyā cāveyya"nti, tato aparena samayena samanuggāhīyamāno vā
asamanuggāhīyamāno vā aññabhāgiyañceva taṃ adhikaraṇaṃ hoti kocideso lesamatto
upādinno, bhikkhu ca dosaṃ patiṭṭhāti, sanghādiseso.</p>

<p><span class="parno">10</span>
yo pana bhikkhu samaggassa sanghassa bhedāya parakkameyya, bhedanasaṃvattanikaṃ
vā adhikaraṇaṃ samādāya paggayha tiṭṭheyya, so bhikkhu bhikkhūhi evamassa
vacanīyo "māyasmā samaggassa sanghassa bhedāya parakkami, bhedanasaṃvattanikaṃ
vā adhikaraṇaṃ samādāya paggayha aṭṭhāsi, sametāyasmā sanghena, samaggo hi
sangho sammodamāno avivadamāno ekuddeso phāsu viharatī"ti, evañca so bhikkhu
bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ
samanubhāsitabbo tassa paṭinissaggāya, yāvatatiyañce samanubhāsiyamāno taṃ
paṭinissajjeyya, iccetaṃ kusalaṃ, no ce paṭinissajjeyya, sanghādiseso.</p>

<hr>

<p><span class="parno">11</span>
tasseva kho pana bhikkhussa bhikkhū honti anuvattakā vaggavādakā eko vā dve vā
tayo vā, te evaṃ vadeyyuṃ "māyasmanto etaṃ bhikkhuṃ kiñci avacuttha, dhammavādī
ceso bhikkhu, vinayavādī ceso bhikkhu, amhākañceso bhikkhu chandañca ruciñca
ādāya voharati, jānāti, no bhāsati, amhākampetaṃ khamatī"ti, te bhikkhū
bhikkhūhi evamassu vacanīyā "māyasmanto evaṃ avacuttha, na ceso bhikkhu
dhammavādī, na ceso bhikkhu vinayavādī, māyasmantānampi sanghabhedo ruccittha,
sametāyasmantānaṃ sanghena, samaggo hi sangho sammodamāno avivadamāno ekuddeso
phāsu viharatī"ti, evañca te bhikkhū bhikkhūhi vuccamānā tatheva paggaṇheyyuṃ,
te bhikkhū bhikkhūhi yāvatatiyaṃ samanubhāsitabbā tassa paṭinissaggāya,
yāvatatiyañce samanubhāsiyamānā taṃ paṭinissajjeyyuṃ, iccetaṃ kusalaṃ, no ce
paṭinissajjeyyuṃ, sanghādiseso.</p>

<hr>

<p><span class="parno">12</span>
bhikkhu paneva dubbacajātiko hoti uddesapariyāpannesu sikkhāpadesu bhikkhūhi
sahadhammikaṃ vuccamāno attānaṃ avacanīyaṃ karoti "mā maṃ āyasmanto kiñci
avacuttha kalyāṇaṃ vā pāpakaṃ vā, ahampāyasmante na kiñci vakkhāmi kalyāṇaṃ vā
pāpakaṃ vā, viramathāyasmanto mama vacanāyā"ti, so bhikkhu bhikkhūhi evamassa
vacanīyo "māyasmā attānaṃ avacanīyaṃ akāsi, vacanīyamevāyasmā attānaṃ karotu,
āyasmāpi bhikkhū vadatu sahadhammena, bhikkhūpi āyasmantaṃ vakkhanti
sahadhammena, evaṃ saṃvaddhā hi tassa bhagavato parisā yadidaṃ
aññamaññavacanena aññamaññavuṭṭhāpanenā"ti, evañca so bhikkhu bhikkhūhi
vuccamāno tatheva paggaṇheyya, so bhikkhu bhikkhūhi yāvatatiyaṃ
samanubhāsitabbo tassa paṭinissaggāya, yāvatatiyañce samanubhāsiyamāno taṃ
paṭinissajjeyya, iccetaṃ kusalaṃ, no ce paṭinissajjeyya, sanghādiseso.</p>

<hr>

<p><span class="parno">13</span>
bhikkhu paneva aññataraṃ gāmaṃ vā nigamaṃ vā upanissāya viharati kuladūsako
pāpasamācāro, tassa kho pāpakā samācārā dissanti ceva suyyanti ca, kulāni ca
tena duṭṭhāni dissanti ceva suyyanti ca, so bhikkhu bhikkhūhi evamassa vacanīyo
"āyasmā kho kuladūsako pāpasamācāro, āyasmato kho pāpakā samācārā dissanti
ceva suyyanti ca, kulāni cāyasmatā duṭṭhāni dissanti ceva suyyanti ca,
pakkamatāyasmā imamhā āvāsā, alaṃ te idha vāsenā"ti,.</p>

<p> evañca so bhikkhu
bhikkhūhi vuccamāno te bhikkhū evaṃ vadeyya "chandagāmino ca bhikkhū,
dosagāmino ca bhikkhū, mohagāmino ca bhikkhū, bhayagāmino ca bhikkhū tādisikāya
āpattiyā ekaccaṃ pabbājenti, ekaccaṃ na pabbājentī"ti, so bhikkhu bhikkhūhi
evamassa vacanīyo "māyasmā evaṃ avaca, na ca bhikkhū chandagāmino, na ca
bhikkhū dosagāmino, na ca bhikkhū mohagāmino, na ca bhikkhū bhayagāmino, āyasmā
kho kuladūsako pāpasamācāro, āyasmato kho pāpakā samācārā dissanti ceva
suyyanti ca, kulāni cāyasmatā duṭṭhāni dissanti ceva suyyanti ca,
pakkamatāyasmā imamhā āvāsā, alaṃ te idha vāsenā"ti, evañca so bhikkhu
bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ
samanubhāsitabbo tassa paṭinissaggāya, yāvatatiyañce samanubhāsiyamāno taṃ
paṭinissajjeyya, iccetaṃ kusalaṃ, no ce paṭinissajjeyya, sanghādiseso.</p>

<p>
uddiṭṭhā kho āyasmanto terasa sanghādisesā dhammā nava paṭhamāpattikā, cattāro
yāvatatiyakā. yesaṃ bhikkhu aññataraṃ vā aññataraṃ vā āpajjitvā yāvatīhaṃ jānaṃ
paṭicchādeti, tāvatīhaṃ tena bhikkhunā akāmā parivatthabbaṃ.
parivutthaparivāsena bhikkhunā uttari chārattaṃ bhikkhumānattāya
paṭipajjitabbaṃ, ciṇṇamānatto bhikkhu yattha siyā vīsatigaṇo bhikkhusangho,
tattha so bhikkhu abbhetabbo. ekenapi ce ūno vīsatigaṇo bhikkhusangho taṃ
bhikkhuṃ abbheyya, so ca bhikkhu anabbhito, te ca bhikkhū gārayhā, ayaṃ tattha
sāmīci. tatthāyasmante pucchāmi, kaccittha parisuddhā, dutiyampi pucchāmi,
kaccittha parisuddhā, tatiyampi pucchāmi, kaccittha parisuddhā,
parisuddhetthāyasmanto, tasmā tuṇhī, evametaṃ dhārayāmīti.</p>

<p class="endsection">sanghādiseso niṭṭhito</p>

<hr>

<h2><a id="an">aniyatuddeso</a></h2>

<p>ime kho panāyasmanto dve aniyatā dhammā uddesaṃ āgacchanti.</p>

<p><span class="parno">1</span>
yo pana bhikkhu mātugāmena saddhiṃ eko ekāya raho paṭicchanne āsane
alaṃkammaniye nisajjaṃ kappeyya, tamenaṃ saddheyyavacasā upāsikā disvā tiṇṇaṃ
dhammānaṃ aññatarena vadeyya pārājikena vā sanghādisesena vā pācittiyena vā,
nisajjaṃ bhikkhu paṭijānamāno tiṇṇaṃ dhammānaṃ aññatarena kāretabbo pārājikena
vā sanghādisesena vā pācittiyena vā, yena vā sā saddheyyavacasā upāsikā
vadeyya, tena so bhikkhu kāretabbo, ayaṃ dhammo aniyato.</p>

<p><span class="parno">2</span>
na heva kho pana paṭicchannaṃ āsanaṃ hoti nālaṃkammaniyaṃ, alañca kho hoti
mātugāmaṃ duṭṭhullāhi vācāhi obhāsituṃ, yo pana bhikkhu tathārūpe āsane
mātugāmena saddhiṃ eko ekāya raho nisajjaṃ kappeyya, tamenaṃ saddheyyavacasā
upāsikā disvā dvinnaṃ dhammānaṃ aññatarena vadeyya sanghādisesena vā
pācittiyena vā, nisajjaṃ bhikkhu paṭijānamāno dvinnaṃ dhammānaṃ aññatarena
kāretabbo sanghādisesena vā pācittiyena vā, yena vā sā saddheyyavacasā upāsikā
vadeyya, tena so bhikkhu kāretabbo, ayampi dhammo aniyato.</p>
<hr>

<p>uddiṭṭhā kho āyasmanto dve aniyatā dhammā. tatthāyasmante pucchāmi, kaccittha
parisuddhā, dutiyampi pucchāmi, kaccittha parisuddhā, tatiyampi pucchāmi,
kaccittha parisuddhā, parisuddhetthāyasmanto, tasmā tuṇhī, evametaṃ
dhārayāmīti.</p>

<p class="endsection">aniyato niṭṭhito</p>

<hr>


<p>ime kho panāyasmanto tiṃsa nissaggiyā pācittiyā dhammā uddesaṃ āgacchanti.</p>

<h2><a id="np">nissaggiyapācittiyā</a></h2>
<h3>chapter 1. kaṭhina</h3>

<p><span class="parno">1</span>
niṭṭhitacīvarasmiṃ bhikkhunā ubbhatasmiṃ kathine dasāhaparamaṃ atirekacīvaraṃ
dhāretabbaṃ, taṃ atikkāmayato nissaggiyaṃ pācittiyaṃ.</p>

<p><span class="parno">2</span>
niṭṭhitacīvarasmiṃ bhikkhunā ubbhatasmiṃ kathine ekarattampi ce bhikkhu
ticīvarena vippavaseyya, aññatra bhikkhusammutiyā nissaggiyaṃ pācittiyaṃ.</p>

<p><span class="parno">3</span>
niṭṭhitacīvarasmiṃ bhikkhunā ubbhatasmiṃ kathine bhikkhuno paneva akālacīvaraṃ
uppajjeyya, ākankhamānena bhikkhunā paṭiggahetabbaṃ, paṭiggahetvā khippameva
kāretabbaṃ, no cassa pāripūri, māsaparamaṃ tena bhikkhunā taṃ cīvaraṃ
nikkhipitabbaṃ ūnassa pāripūriyā satiyā paccāsāya. tato ce uttari nikkhipeyya
satiyāpi paccāsāya, nissaggiyaṃ pācittiyaṃ.</p>

<hr>

<p><span class="parno">4</span>
yo pana bhikkhu aññātikāya bhikkhuniyā purāṇacīvaraṃ dhovāpeyya vā rajāpeyya vā
ākoṭāpeyya vā, nissaggiyaṃ pācittiyaṃ.</p>

<p><span class="parno">5</span>
yo pana bhikkhu aññātikāya bhikkhuniyā hatthato cīvaraṃ paṭiggaṇheyya aññatra
pārivattakā, nissaggiyaṃ pācittiyaṃ.</p>

<hr>

<p><span class="parno">6</span>
yo pana bhikkhu aññātakaṃ gahapatiṃ vā gahapatāniṃ vā cīvaraṃ viññāpeyya
aññatra samayā, nissaggiyaṃ pācittiyaṃ. tatthāyaṃ samayo, acchinnacīvaro vā
hoti bhikkhu, naṭṭhacīvaro vā, ayaṃ tattha samayo.</p>

<p><span class="parno">7</span>
tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,
santaruttaraparamaṃ tena bhikkhunā tato cīvaraṃ sāditabbaṃ. tato ce uttari
sādiyeyya, nissaggiyaṃ pācittiyaṃ.</p>

<p><span class="parno">8</span>
bhikkhuṃ paneva uddissa aññātakassa gahapatissa vā gahapatāniyā vā
cīvaracetāpannaṃ upakkhaṭaṃ hoti "iminā cīvaracetāpannena cīvaraṃ cetāpetvā
itthannāmaṃ bhikkhuṃ cīvarena acchādessāmī"ti, tatra ce so bhikkhu pubbe
appavārito upasankamitvā cīvare vikappaṃ āpajjeyya "sādhu vata maṃ āyasmā iminā
cīvaracetāpannena evarūpaṃ vā evarūpaṃ vā cīvaraṃ cetāpetvā acchādehī"ti
kalyāṇakamyataṃ upādāya, nissaggiyaṃ pācittiyaṃ.</p>

<p><span class="parno">9</span>
bhikkhuṃ paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā
paccekacīvaracetāpannāni upakkhaṭāni honti "imehi mayaṃ
paccekacīvaracetāpannehi paccekacīvarāni cetāpetvā itthannāmaṃ bhikkhuṃ
cīvarehi acchādessāmā"ti, tatra ce so bhikkhu pubbe appavārito upasankamitvā
cīvare vikappaṃ āpajjeyya "sādhu vata maṃ āyasmanto imehi
paccekacīvaracetāpannehi evarūpaṃ vā evarūpaṃ vā cīvaraṃ cetāpetvā acchādetha
ubhova santā ekenā"ti kalyāṇakamyataṃ upādāya, nissaggiyaṃ pācittiyaṃ.</p>

<hr>

<p><span class="parno">10</span>
bhikkhuṃ paneva uddissa rājā vā rājabhoggo vā brāhmaṇo vā gahapatiko vā dūtena
cīvaracetāpannaṃ pahiṇeyya "iminā cīvaracetāpannena cīvaraṃ cetāpetvā
itthannāmaṃ bhikkhuṃ cīvarena acchādehī"ti. so ce dūto taṃ bhikkhuṃ
upasankamitvā evaṃ vadeyya "idaṃ kho, bhante, āyasmantaṃ uddissa
cīvaracetāpannaṃ ābhataṃ, paṭiggaṇhātu āyasmā cīvaracetāpanna"nti. tena
bhikkhunā so dūto evamassa vacanīyo "na kho mayaṃ, āvuso, cīvaracetāpannaṃ
paṭiggaṇhāma, cīvarañca kho mayaṃ paṭiggaṇhāma kālena kappiya"nti. so ce dūto
taṃ bhikkhuṃ evaṃ vadeyya "atthi panāyasmato koci veyyāvaccakaro"ti.
cīvaratthikena, bhikkhave, bhikkhunā veyyāvaccakaro niddisitabbo ārāmiko vā
upāsako vā "eso kho, āvuso, bhikkhūnaṃ veyyāvaccakaro"ti. so ce dūto taṃ
veyyāvaccakaraṃ saññāpetvā taṃ bhikkhuṃ upasankamitvā evaṃ vadeyya "yaṃ kho,
bhante, āyasmā veyyāvaccakaraṃ niddisi, saññatto so mayā, upasankamatāyasmā
kālena, cīvarena taṃ acchādessatī"ti. cīvaratthikena, bhikkhave, bhikkhunā
veyyāvaccakaro upasankamitvā dvattikkhattuṃ codetabbo sāretabbo "attho me,
āvuso, cīvarenā"ti, dvattikkhattuṃ codayamāno sārayamāno taṃ cīvaraṃ
abhinipphādeyya, iccetaṃ kusalaṃ, no ce abhinipphādeyya, catukkhattuṃ
pañcakkhattuṃ chakkhattuparamaṃ tuṇhībhūtena uddissa ṭhātabbaṃ, catukkhattuṃ
pañcakkhattuṃ chakkhattuparamaṃ tuṇhībhūto uddissa tiṭṭhamāno taṃ cīvaraṃ
abhinipphādeyya, iccetaṃ kusalaṃ, tato ce uttari vāyamamāno taṃ cīvaraṃ
abhinipphādeyya, nissaggiyaṃ pācittiyaṃ. no ce abhinipphādeyya, yatassa
cīvaracetāpannaṃ ābhataṃ, tattha sāmaṃ vā gantabbaṃ, dūto vā pāhetabbo "yaṃ kho
tumhe āyasmanto bhikkhuṃ uddissa cīvaracetāpannaṃ pahiṇittha, na taṃ tassa
bhikkhuno kiñci atthaṃ anubhoti, yuñjantāyasmanto sakaṃ, mā vo sakaṃ
vinassā"ti, ayaṃ tattha sāmīci.</p>

<p class="endsection">
kathinavaggo paṭhamo.</p>

<h3>chapter 2. kosiya</h3>

<p><span class="parno">11</span>
yo pana bhikkhu kosiyamissakaṃ santhataṃ kārāpeyya, nissaggiyaṃ pācittiyaṃ.</p>

<p><span class="parno">12</span>
yo pana bhikkhu suddhakāḷakānaṃ eḷakalomānaṃ santhataṃ kārāpeyya, nissaggiyaṃ
pācittiyaṃ.</p>

<hr>

<p><span class="parno">13</span>
navaṃ pana bhikkhunā santhataṃ kārayamānena dve bhāgā suddhakāḷakānaṃ
eḷakalomānaṃ ādātabbā, tatiyaṃ odātānaṃ, catutthaṃ gocariyānaṃ. anādā ce
bhikkhu dve bhāge suddhakāḷakānaṃ eḷakalomānaṃ, tatiyaṃ odātānaṃ, catutthaṃ
gocariyānaṃ, navaṃ santhataṃ kārāpeyya, nissaggiyaṃ pācittiyaṃ.</p>

<hr>

<p><span class="parno">14</span>
navaṃ pana bhikkhunā santhataṃ kārāpetvā chabbassāni dhāretabbaṃ, orena ce
channaṃ vassānaṃ taṃ santhataṃ vissajjetvā vā avissajjetvā vā aññaṃ navaṃ
santhataṃ kārāpeyya aññatra bhikkhusammutiyā, nissaggiyaṃ pācittiyaṃ.</p>

<hr>

<p><span class="parno">15</span>
nisīdanasanthataṃ pana bhikkhunā kārayamānena purāṇasanthatassa sāmantā
sugatavidatthi ādātabbā dubbaṇṇakaraṇāya. anādā ce bhikkhu purāṇasantha tassa
sāmantā sugatavidatthiṃ, navaṃ nisīdanasanthataṃ kārāpeyya, nissaggiyaṃ
pācittiyaṃ.</p>

<hr>

<p><span class="parno">16</span>
bhikkhuno paneva addhānamaggappaṭipannassa eḷakalomāni uppajjeyyuṃ,
ākankhamānena bhikkhunā paṭiggahetabbāni, paṭiggahetvā tiyojanaparamaṃ sahatthā
haritabbāni asante hārake. tato ce uttari hareyya, asantepi hārake,
nissaggiyaṃ pācittiyaṃ.</p>

<hr>

<p><span class="parno">17</span>
yo pana bhikkhu aññātikāya bhikkhuniyā eḷakalomāni dho.<br>
vāpeyya vā rajāpeyya vā
vijaṭāpeyya vā, nissaggiyaṃ pācittiyaṃ.</p>

<p><span class="parno">18</span>
yo pana bhikkhu jātarūparajataṃ uggaṇheyya vā uggaṇhāpeyya vā upanikkhittaṃ vā
sādiyeyya, nissaggiyaṃ pācittiyaṃ.</p>

<p><span class="parno">19</span>
yo pana bhikkhu nānappakārakaṃ rūpiyasaṃvohāraṃ samāpajjeyya, nissaggiyaṃ
pācittiyaṃ.</p>

<p><span class="parno">20</span>
yo pana bhikkhu nānappakārakaṃ kayavikkayaṃ samāpajjeyya, nissaggiyaṃ
pācittiyaṃ.</p>

<p class="endsection">
kosiyavaggo dutiyo.</p>

<h3>chapter 3. patta</h3>

<p><span class="parno">21</span>
dasāhaparamaṃ atirekapatto dhāretabbo, taṃ atikkāmayato nissaggiyaṃ pācittiyaṃ.</p>

<p><span class="parno">22</span>
yo pana bhikkhu ūnapañcabandhanena pattena aññaṃ navaṃ pattaṃ cetāpeyya,
nissaggiyaṃ pācittiyaṃ. tena bhikkhunā so patto bhikkhuparisāya nissajjitabbo,
yo ca tassā bhikkhuparisāya pattapariyanto, so tassa bhikkhuno padātabbo "ayaṃ
te bhikkhu patto yāva bhedanāya dhāretabbo"ti, ayaṃ tattha sāmīci.</p>

<p><span class="parno">23</span>
yāni kho pana tāni gilānānaṃ bhikkhūnaṃ paṭisāyanīyāni bhesajjāni,
seyyathidaṃ—sappi navanītaṃ telaṃ madhu phāṇitaṃ, tāni paṭiggahetvā
sattāhaparamaṃ sannidhikārakaṃ paribhuñjitabbāni, taṃ atikkāmayato nissaggiyaṃ
pācittiyaṃ.</p>

<p><span class="parno">24</span>
"māso seso gimhāna"nti bhikkhunā vassikasāṭikacīvaraṃ pariyesitabbaṃ,
"addhamāso seso gimhāna"nti katvā nivāsetabbaṃ. orena ce "māso seso gimhāna"nti
vassikasāṭikacīvaraṃ pariyeseyya, orena"ddhamāso seso gimhāna"nti katvā
nivāseyya, nissaggiyaṃ pācittiyaṃ.</p>

<p><span class="parno">25</span>
yo pana bhikkhu bhikkhussa sāmaṃ cīvaraṃ datvā kupito anattamano acchindeyya vā
acchindāpeyya vā, nissaggiyaṃ pācittiyaṃ.</p>

<hr>

<p><span class="parno">26</span>
yo pana bhikkhu sāmaṃ suttaṃ viññāpetvā tantavāyehi cīvaraṃ vāyāpeyya,
nissaggiyaṃ pācittiyaṃ.</p>

<p><span class="parno">27</span>
bhikkhuṃ paneva uddissa aññātako gahapati vā gahapatānī vā tantavāyehi cīvaraṃ
vāyāpeyya, tatra ce so bhikkhu pubbe appavārito tantavāye upasankamitvā cīvare
vikappaṃ āpajjeyya "idaṃ kho, āvuso, cīvaraṃ maṃ uddissa viyyati, āyatañca
karotha, vitthatañca, appitañca, suvītañca, suppavāyitañca, suvilekhitañca,
suvitacchitañca karotha, appeva nāma mayampi āyasmantānaṃ kiñcimattaṃ
anupadajjeyyāmā"ti. evañca so bhikkhu vatvā kiñcimattaṃ anupadajjeyya antamaso
piṇḍapātamattampi, nissaggiyaṃ pācittiyaṃ.</p>

<hr>

<p><span class="parno">28</span>
dasāhānāgataṃ kattikatemāsikapuṇṇamaṃ bhikkhuno paneva accekacīvaraṃ
uppajjeyya, accekaṃ maññamānena bhikkhunā paṭiggahetabbaṃ, paṭiggahetvā yāva
cīvarakālasamayaṃ nikkhipitabbaṃ. tato ce uttari nikkhipeyya, nissaggiyaṃ
pācittiyaṃ.</p>

<p>.</p>

<hr>

<p><span class="parno">29</span>
upavassaṃ kho pana kattikapuṇṇamaṃ yāni kho pana tāni āraññakāni senāsanāni
sāsankasammatāni sappaṭibhayāni, tathārūpesu bhikkhu senāsanesu viharanto
ākankhamāno tiṇṇaṃ cīvarānaṃ aññataraṃ cīvaraṃ antaraghare nikkhipeyya, siyā ca
tassa bhikkhuno kocideva paccayo tena cīvarena vippavāsāya, chārattaparamaṃ
tena bhikkhunā tena cīvarena vippavasitabbaṃ. tato ce uttari vippavaseyya
aññatra bhikkhusammutiyā, nissaggiyaṃ pācittiyaṃ.</p>

<hr>

<p><span class="parno">30</span>
yo pana bhikkhu jānaṃ sanghikaṃ lābhaṃ pariṇataṃ attano pariṇāmeyya,
nissaggiyaṃ pācittiyaṃ.</p>

<p class="endsection">pattavaggo tatiyo.</p>

<p>

uddiṭṭhā kho āyasmanto tiṃsa nissaggiyā pācittiyā dhammā. tatthāyasmante
pucchāmi, kaccittha parisuddhā, dutiyampi pucchāmi, kaccittha parisuddhā,
tatiyampi pucchāmi, kaccittha parisuddhā, parisuddhetthāyasmanto, tasmā tuṇhī,
evametaṃ dhārayāmīti.</p>

<p class="endsection">nissaggiyapācittiyā niṭṭhitā</p>

<h2><a id="pc">suddhapācittiyā</a></h2>

<p>

ime kho panāyasmanto dvenavuti pācittiyā dhammā uddesaṃ āgacchanti.</p>

<h3>chapter 1. musāvāda</h3>

<p id="pc1"><span class="parno">1</span>
sampajānamusāvāde pācittiyaṃ.
</p>

<p id="pc2"><span class="parno">2</span>
omasavāde pācittiyaṃ.
</p>

<p id="pc3"><span class="parno">3</span>
bhikkhupesuññe pācittiyaṃ.
</p>

<p id="pc4"><span class="parno">4</span>
yo pana bhikkhu anupasampannaṃ padaso dhammaṃ vāceyya, pācittiyaṃ.
</p>

<p id="pc5"><span class="parno">5</span>
yo pana bhikkhu anupasampannena uttaridirattatirattaṃ sahaseyyaṃ kappeyya,
pācittiyaṃ.</p>

<p id="pc6"><span class="parno">6</span>
yo pana bhikkhu mātugāmena sahaseyyaṃ kappeyya, pācittiyaṃ.</p>

<p id="pc7"><span class="parno">7</span>
yo pana bhikkhu mātugāmassa uttarichappañcavācāhi dhammaṃ deseyya aññatra
viññunā purisaviggahena, pācittiyaṃ.</p>

<p id="pc8"><span class="parno">8</span>
yo pana bhikkhu anupasampannassa uttarimanussadhammaṃ āroceyya, bhūtasmiṃ
pācittiyaṃ.</p>

<p id="pc9"><span class="parno">9</span>
yo pana bhikkhu bhikkhussa duṭṭhullaṃ āpattiṃ anupasampannassa āroceyya aññatra
bhikkhusammutiyā, pācittiyaṃ.</p>

<p id="pc10"><span class="parno">10</span>
yo pana bhikkhu pathaviṃ khaṇeyya vā khaṇāpeyya vā pācittiyaṃ.</p>

<p class="endsection">musāvādavaggo paṭhamo</p>

<h3>chapter 2. bhūtagāma</h3>

<p id="pc11"><span class="parno">11</span>
bhūtagāmapātabyatāya pācittiyaṃ.</p>

<p id="pc12"><span class="parno">12</span>
aññavādake, vihesake pācittiyaṃ.</p>

<p id="pc13"><span class="parno">13</span>
ujjhāpanake, khiyyanake pācittiyaṃ.</p>

<hr>

<p id="pc14"><span class="parno">14</span>
yo pana bhikkhu sanghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse
santharitvā vā santharāpetvā vā taṃ pakkamanto neva uddhareyya, na
uddharāpeyya, anāpucchaṃ vā gaccheyya, pācittiyaṃ.</p>

<p id="pc15"><span class="parno">15</span>
yo pana bhikkhu sanghike vihāre seyyaṃ santharitvā vā santharāpetvā vā taṃ
pakkamanto neva uddhareyya, na uddharāpeyya, anāpucchaṃ vā gaccheyya,
pācittiyaṃ.</p>

<p id="pc16"><span class="parno">16</span>
yo pana bhikkhu sanghike vihāre jānaṃ pubbupagataṃ bhikkhuṃ anupakhajja seyyaṃ
kappeyya "yassa sambādho bhavissati, so pakkamissatī"ti etadeva paccayaṃ
karitvā anaññaṃ, pācittiyaṃ.</p>

<p id="pc17"><span class="parno">17</span>
yo pana bhikkhu bhikkhuṃ kupito anattamano sanghikā vihārā nikkaḍḍheyya vā
nikkaḍḍhāpeyya vā, pācittiyaṃ.</p>

<p id="pc18"><span class="parno">18</span>
yo pana bhikkhu sanghike vihāre uparivehāsakuṭiyā āhaccapādakaṃ mañcaṃ vā
pīṭhaṃ vā abhinisīdeyya vā abhinipajjeyya vā, pācittiyaṃ.</p>

<p id="pc19"><span class="parno">19</span>
mahallakaṃ pana bhikkhunā vihāraṃ kārayamānena yāva dvārakosā aggaḷaṭṭhapanāya
ālokasandhiparikammāya dvatticchadanassa pariyāyaṃ appaharite ṭhitena
adhiṭṭhātabbaṃ, tato ce uttari appaharitepi ṭhito adhiṭṭhaheyya, pācittiyaṃ.</p>

<p id="pc20"><span class="parno">20</span>
yo pana bhikkhu jānaṃ sappāṇakaṃ udakaṃ tiṇaṃ vā mattikaṃ vā siñceyya vā
siñcāpeyya vā, pācittiyaṃ.</p>

<p class="endsection">bhūtagāmavaggo dutiyo</p>

<h3>chapter 3. ovāda</h3>

<p id="pc21"><span class="parno">21</span>
yo pana bhikkhu asammato bhikkhuniyo ovadeyya, pācittiyaṃ.</p>

<p id="pc22"><span class="parno">22</span>
sammatopi ce bhikkhu atthangate sūriye bhikkhuniyo ovadeyya, pācittiyaṃ.</p>

<p id="pc23"><span class="parno">23</span>
yo pana bhikkhu bhikkhunupassayaṃ upasankamitvā bhikkhuniyo ovadeyya aññatra
samayā, pācittiyaṃ. tatthāyaṃ samayo, gilānā hoti bhikkhunī, ayaṃ tattha
samayo.</p>

<p id="pc24"><span class="parno">24</span>
yo pana bhikkhu evaṃ vadeyya "āmisahetu therā bhikkhū bhikkhuniyo ovadantī"ti,
pācittiyaṃ.</p>

<p id="pc25"><span class="parno">25</span>
yo pana bhikkhu aññātikāya bhikkhuniyā cīvaraṃ dadeyya aññatra pārivattakā,
pācittiyaṃ.</p>

<p id="pc26"><span class="parno">26</span>
yo pana bhikkhu aññātikāya bhikkhuniyā cīvaraṃ sibbeyya vā sibbāpeyya vā,
pācittiyaṃ.</p>

<p id="pc27"><span class="parno">27</span>
yo pana bhikkhu bhikkhuniyā saddhiṃ saṃvidhāya ekaddhānamaggaṃ paṭipajjeyya
antamaso gāmantarampi aññatra samayā, pācittiyaṃ. tatthāyaṃ samayo,
satthagamanīyo hoti maggo, sāsankasammato, sappaṭibhayo, ayaṃ tattha samayo.</p>

<p id="pc28"><span class="parno">28</span>
yo pana bhikkhu bhikkhuniyā saddhiṃ saṃvidhāya ekaṃ nāvaṃ abhiruheyya
uddhaṃgāminiṃ vā adhogāminiṃ vā aññatra tiriyaṃ taraṇāya, pācittiyaṃ.</p>

<p id="pc29"><span class="parno">29</span>
yo pana bhikkhu jānaṃ bhikkhuniparipācitaṃ piṇḍapātaṃ bhuñjeyya aññatra pubbe
gihisamārambhā, pācittiyaṃ.</p>

<p id="pc30"><span class="parno">30</span>
yo pana bhikkhu bhikkhuniyā saddhiṃ eko ekāya raho nisajjaṃ kappeyya,
pācittiyaṃ.</p>

<p class="endsection">ovādavaggo tatiyo</p>

<h3>chapter 4. bhojanavaggo</h3>

<p id="pc31"><span class="parno">31</span>
agilānena bhikkhunā eko āvasathapiṇḍo bhuñjitabbo. tato ce uttari bhuñjeyya,
pācittiyaṃ.</p>

<p id="pc32"><span class="parno">32</span>
gaṇabhojane aññatra samayā pācittiyaṃ. tatthāyaṃ samayo, gilānasamayo,
cīvaradānasamayo, cīvarakārasamayo, addhānagamanasamayo, nāvābhiruhanasamayo,
mahāsamayo, samaṇabhattasamayo, ayaṃ tattha samayo.</p>

<hr>

<p id="pc33"><span class="parno">33</span>
paramparabhojane aññatra samayā pācittiyaṃ. tatthāyaṃ samayo, gilānasamayo,
cīvaradānasamayo, cīvarakārasamayo, ayaṃ tattha samayo.</p>

<p id="pc34"><span class="parno">34</span>
bhikkhuṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya,
ākankhamānena bhikkhunā dvattipattapūrā paṭiggahetabbā. tato ce uttari
paṭiggaṇheyya, pācittiyaṃ. dvattipattapūre paṭiggahetvā tato nīharitvā
bhikkhūhi saddhiṃ saṃvibhajitabbaṃ, ayaṃ tattha sāmīci.</p>

<hr>

<p id="pc35"><span class="parno">35</span>
yo pana bhikkhu bhuttāvī pavārito anatirittaṃ khādanīyaṃ vā bhojanīyaṃ vā
khādeyya vā bhuñjeyya vā, pācittiyaṃ.</p>

<p id="pc36"><span class="parno">36</span>
yo pana bhikkhu bhikkhuṃ bhuttāviṃ pavāritaṃ anatirittena khādanīyena vā
bhojanīyena vā abhihaṭṭhuṃ pavāreyya "handa bhikkhu khāda vā bhuñja vā"ti jānaṃ
āsādanāpekkho, bhuttasmiṃ pācittiyaṃ.</p>

<p id="pc37"><span class="parno">37</span>
yo pana bhikkhu vikāle khādanīyaṃ vā bhojanīyaṃ vā khādeyya vā bhuñjeyya vā,
pācittiyaṃ.</p>

<hr>

<p id="pc38"><span class="parno">38</span>
yo pana bhikkhu sannidhikārakaṃ khādanīyaṃ vā bhojanīyaṃ vā khādeyya vā
bhuñjeyya vā, pācittiyaṃ.</p>

<p id="pc39"><span class="parno">39</span>
yāni kho pana tāni paṇītabhojanāni, seyyathidaṃ—sappi, navanītaṃ, telaṃ, madhu,
phāṇitaṃ, maccho, maṃsaṃ, khīraṃ, dadhi. yo pana bhikkhu evarūpāni
paṇītabhojanāni agilāno attano atthāya viññāpetvā bhuñjeyya, pācittiyaṃ.</p>

<p id="pc40"><span class="parno">40</span>
yo pana bhikkhu adinnaṃ mukhadvāraṃ āhāraṃ āhareyya aññatra udakadantaponā,
pācittiyaṃ.</p>

<p class="endsection">bhojanavaggo catuttho</p>

<h3>chapter 5. acelaka</h3>

<p id="pc41"><span class="parno">41</span>
yo pana bhikkhu acelakassa vā paribbājakassa vā paribbājikāya vā sahatthā
khādanīyaṃ vā bhojanīyaṃ vā dadeyya, pācittiyaṃ.</p>

<p id="pc42"><span class="parno">42</span>
yo pana bhikkhu bhikkhuṃ "ehāvuso, gāmaṃ vā nigamaṃ vā piṇḍāya pavisissāmā"ti
tassa dāpetvā vā adāpetvā vā uyyojeyya "gacchāvuso, na me tayā saddhiṃ kathā vā
nisajjā vā phāsu hoti, ekakassa me kathā vā nisajjā vā phāsu hotī"ti etadeva
paccayaṃ karitvā anaññaṃ, pācittiyaṃ.</p>

<p id="pc43"><span class="parno">43</span>
yo pana bhikkhu sabhojane kule anupakhajja nisajjaṃ kappeyya, pācittiyaṃ.</p>

<hr>

<p id="pc44"><span class="parno">44</span>
yo pana bhikkhu mātugāmena saddhiṃ raho paṭicchanne āsane nisajjaṃ kappeyya,
pācittiyaṃ.</p>

<p id="pc45"><span class="parno">45</span>
yo pana bhikkhu mātugāmena saddhiṃ eko ekāya raho nisajjaṃ kappeyya,
pācittiyaṃ.</p>

<p id="pc46"><span class="parno">46</span>
yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ
vā pacchābhattaṃ vā kulesu cārittaṃ āpajjeyya aññatra samayā, pācittiyaṃ.
tatthāyaṃ samayo, cīvaradānasamayo, cīvarakārasamayo, ayaṃ tattha samayo.</p>

<p id="pc47"><span class="parno">47</span>
agilānena bhikkhunā catumāsappaccayapavāraṇā sāditabbā aññatra punapavāraṇāya,
aññatra niccapavāraṇāya. tato ce uttari sādiyeyya, pācittiyaṃ.</p>

<p id="pc48"><span class="parno">48</span>
yo pana bhikkhu uyyuttaṃ senaṃ dassanāya gaccheyya aññatra tathārūpappaccayā,
pācittiyaṃ.</p>

<p id="pc49"><span class="parno">49</span>
siyā ca tassa bhikkhuno kocideva paccayo senaṃ gamanāya, dirattatirattaṃ tena
bhikkhunā senāya vasitabbaṃ. tato ce uttari vaseyya, pācittiyaṃ.</p>

<p id="pc50"><span class="parno">50</span>
dirattatirattaṃ ce bhikkhu senāya vasamāno uyyodhikaṃ vā balaggaṃ vā senābyūhaṃ
vā anīkadassanaṃ vā gaccheyya, pācittiyaṃ.</p>

<p class="endsection">acelakavaggo pañcamo</p>

<h3>chapter 6. surāpāna</h3>

<p id="pc51"><span class="parno">51</span>
surāmerayapāne pācittiyaṃ.</p>

<p id="pc52"><span class="parno">52</span>
angulipatodake pācittiyaṃ.</p>

<p id="pc53"><span class="parno">53</span>
udake hasadhamme pācittiyaṃ.</p>

<p id="pc54"><span class="parno">54</span>
anādariye pācittiyaṃ.</p>

<p id="pc55"><span class="parno">55</span>
yo pana bhikkhu bhikkhuṃ bhiṃsāpeyya, pācittiyaṃ.</p>

<p id="pc56"><span class="parno">56</span>
yo pana bhikkhu agilāno visibbanāpekkho jotiṃ samādaheyya vā samādahāpeyya vā
aññatra tathārūpappaccayā, pācittiyaṃ.</p>

<hr>

<p id="pc57"><span class="parno">57</span>
yo pana bhikkhu orenaddhamāsaṃ nahāyeyya aññatra samayā, pācittiyaṃ. tatthāyaṃ
samayo "diyaḍḍho māso seso gimhāna"nti "vassānassa paṭhamo māso" iccete
aḍḍhateyyamāsā uṇhasamayo, pariḷāhasamayo, gilānasamayo, kammasamayo,
addhānagamanasamayo, vātavuṭṭhisamayo, ayaṃ tattha samayo.</p>

<p id="pc58"><span class="parno">58</span>
navaṃ pana bhikkhunā cīvaralābhena tiṇṇaṃ dubbaṇṇakaraṇānaṃ aññataraṃ
dubbaṇṇakaraṇaṃ ādātabbaṃ nīlaṃ vā kaddamaṃ vā kāḷasāmaṃ vā. anādā ce bhikkhu
tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjeyya,
pācittiyaṃ.</p>

<p id="pc59"><span class="parno">59</span>
yo pana bhikkhu bhikkhussa vā bhikkhuniyā vā sikkhamānāya vā sāmaṇerassa vā
sāmaṇeriyā vā sāmaṃ cīvaraṃ vikappetvā appaccuddhāraṇaṃ paribhuñjeyya,
pācittiyaṃ.</p>

<p id="pc60"><span class="parno">60</span>
yo pana bhikkhu bhikkhussa pattaṃ vā cīvaraṃ vā nisīdanaṃ vā sūcigharaṃ vā
kāyabandhanaṃ vā apanidheyya vā apanidhāpeyya vā antamaso hasāpekkhopi,
pācittiyaṃ.</p>

<p class="endsection">surāpānavaggo chaṭṭho</p>

<h3>chapter 7. sappāṇa</h3>

<p id="pc61"><span class="parno">61</span>
yo pana bhikkhu sañcicca pāṇaṃ jīvitā voropeyya, pācittiyaṃ.</p>

<p id="pc62"><span class="parno">62</span>
yo pana bhikkhu jānaṃ sappāṇakaṃ udakaṃ paribhuñjeyya, pācittiyaṃ.</p>

<p id="pc63"><span class="parno">63</span>
yo pana bhikkhu jānaṃ yathādhammaṃ nihatādhikaraṇaṃ punakammāya ukkoṭeyya,
pācittiyaṃ.</p>

<p id="pc64"><span class="parno">64</span>
yo pana bhikkhu bhikkhussa jānaṃ duṭṭhullaṃ āpattiṃ paṭicchādeyya, pācittiyaṃ.</p>

<p id="pc65"><span class="parno">65</span>
yo pana bhikkhu jānaṃ ūnavīsativassaṃ puggalaṃ upasampādeyya, so ca puggalo
anupasampanno, te ca bhikkhū gārayhā, idaṃ tasmiṃ pācittiyaṃ.</p>

<p id="pc66"><span class="parno">66</span>
yo pana bhikkhu jānaṃ theyyasatthena saddhiṃ saṃvidhāya ekaddhānamaggaṃ
paṭipajjeyya antamaso gāmantarampi, pācittiyaṃ.</p>

<hr>

<p id="pc67"><span class="parno">67</span>
yo pana bhikkhu mātugāmena saddhiṃ saṃvidhāya ekaddhānamaggaṃ paṭipajjeyya
antamaso gāmantarampi, pācittiyaṃ.</p>

<p id="pc68"><span class="parno">68</span>
yo pana bhikkhu evaṃ vadeyya "tathāhaṃ bhagavatā dhammaṃ desitaṃ ājānāmi, yathā
yeme antarāyikā dhammā vuttā bhagavatā, te paṭisevato nālaṃ antarāyāyā"ti, so
bhikkhu bhikkhūhi evamassa vacanīyo "māyasmā evaṃ avaca, mā bhagavantaṃ
abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya,
anekapariyāyenāvuso antarāyikā dhammā antarāyikā vuttā bhagavatā, alañca pana
te paṭisevato antarāyāyā"ti. evañca so bhikkhu bhikkhūhi vuccamāno tatheva
paggaṇheyya, so bhikkhu bhikkhūhi yāvatatiyaṃ samanubhāsitabbo tassa
paṭinissaggāya. yāvatatiyañce samanubhāsiyamāno taṃ paṭinissajjeyya, iccetaṃ
kusalaṃ. no ce paṭinissajjeyya, pācittiyaṃ.</p>

<p id="pc69"><span class="parno">69</span>
yo pana bhikkhu jānaṃ tathāvādinā bhikkhunā akaṭānudhammena taṃ diṭṭhiṃ
appaṭinissaṭṭhena saddhiṃ sambhuñjeyya vā, saṃvaseyya vā, saha vā seyyaṃ
kappeyya, pācittiyaṃ.</p>

<hr>

<p id="pc70"><span class="parno">70</span>
samaṇuddesopi ce evaṃ vadeyya "tathāhaṃ bhagavatā dhammaṃ desitaṃ ājānāmi,
yathā yeme antarāyikā dhammā vuttā bhagavatā, te paṭisevato nālaṃ
antarāyāyā"ti, so samaṇuddeso bhikkhūhi evamassa vacanīyo "māvuso, samaṇuddesa
evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na
hi bhagavā evaṃ vadeyya, anekapariyāyenāvuso, samaṇuddesa antarāyikā dhammā
antarāyikā vuttā bhagavatā, alañca pana te paṭisevato antarāyāyā"ti, evañca so
samaṇuddeso bhikkhūhi vuccamāno tatheva paggaṇheyya, so samaṇuddeso bhikkhūhi
evamassa vacanīyo "ajjatagge te, āvuso, samaṇuddesa na ceva so bhagavā satthā
apadisitabbo, yampi caññe samaṇuddesā labhanti bhikkhūhi saddhiṃ
dirattatirattaṃ sahaseyyaṃ, sāpi te natthi, cara pire, vinassā"ti. yo pana
bhikkhu jānaṃ tathānāsitaṃ samaṇuddesaṃ upalāpeyya vā, upaṭṭhāpeyya vā,
sambhuñjeyya vā, saha vā seyyaṃ kappeyya, pācittiyaṃ.</p>

<p class="endsection">sappāṇakavaggo sattamo</p>

<h3>chapter 8. sahadhammika</h3>

<p id="pc71"><span class="parno">71</span>
yo pana bhikkhu bhikkhūhi sahadhammikaṃ vuccamāno evaṃ vadeyya "na tāvāhaṃ,
āvuso, etasmiṃ sikkhāpade sikkhissāmi, yāva na aññaṃ bhikkhuṃ byattaṃ
vinayadharaṃ paripucchāmī"ti, pācittiyaṃ. sikkhamānena, bhikkhave, bhikkhunā
aññātabbaṃ paripucchitabbaṃ paripañhitabbaṃ, ayaṃ tattha sāmīci.</p>

<hr>

<p id="pc72"><span class="parno">72</span>
yo pana bhikkhu pātimokkhe uddissamāne evaṃ vadeyya "kiṃ panimehi
khuddānukhuddakehi sikkhāpadehi uddiṭṭhehi, yāvadeva kukkuccāya vihesāya
vilekhāya saṃvattantī"ti, sikkhāpadavivaṇṇake pācittiyaṃ.</p>

<p id="pc73"><span class="parno">73</span>
yo pana bhikkhu anvaddhamāsaṃ pātimokkhe uddissamāne evaṃ vadeyya "idāneva kho
ahaṃ jānāmi, ayampi kira dhammo suttāgato suttapariyāpanno anvaddhamāsaṃ
uddesaṃ āgacchatī"ti. tañce bhikkhuṃ aññe bhikkhū jāneyyuṃ nisinnapubbaṃ iminā
bhikkhunā dvattikkhattuṃ pātimokkhe uddissamāne, ko pana vādo bhiyyo, na ca
tassa bhikkhuno aññāṇakena mutti atthi, yañca tattha āpattiṃ āpanno, tañca
yathādhammo kāretabbo, uttari cassa moho āropetabbo "tassa te, āvuso, alābhā,
tassa te dulladdhaṃ, yaṃ tvaṃ pātimokkhe uddissamānena sādhukaṃ aṭṭhiṃ katvā
manasi karosī"ti, idaṃ tasmiṃ mohanake pācittiyaṃ.</p>

<hr>

<p id="pc74"><span class="parno">74</span>
yo pana bhikkhu bhikkhussa kupito anattamano pahāraṃ dadeyya, pācittiyaṃ.</p>

<hr>

<p id="pc75"><span class="parno">75</span>
yo pana bhikkhu bhikkhussa kupito anattamano talasattikaṃ uggireyya,
pācittiyaṃ.</p>

<hr>

<p id="pc76"><span class="parno">76</span>
yo pana bhikkhu bhikkhuṃ amūlakena sanghādisesena anuddhaṃseyya, pācittiyaṃ.</p>

<p id="pc77"><span class="parno">77</span>
yo pana bhikkhu bhikkhussa sañcicca kukkuccaṃ upadaheyya "itissa muhuttampi
aphāsu bhavissatī"ti etadeva paccayaṃ karitvā anaññaṃ, pācittiyaṃ.</p>

<p id="pc78"><span class="parno">78</span>
yo pana bhikkhu bhikkhūnaṃ bhaṇḍanajātānaṃ kalahajātānaṃ vivādāpannānaṃ
upassutiṃ tiṭṭheyya "yaṃ ime bhaṇissanti, taṃ sossāmī"ti etadeva paccayaṃ
karitvā anaññaṃ, pācittiyaṃ.</p>

<hr>

<p id="pc79"><span class="parno">79</span>
yo pana bhikkhu dhammikānaṃ kammānaṃ chandaṃ datvā pacchā khīyanadhammaṃ
āpajjeyya, pācittiyaṃ.</p>

<p id="pc80"><span class="parno">80</span>
yo pana bhikkhu sanghe vinicchayakathāya vattamānāya chandaṃ adatvā uṭṭhāyāsanā
pakkameyya, pācittiyaṃ.</p>

<p id="pc81"><span class="parno">81</span>
yo pana bhikkhu samaggena sanghena cīvaraṃ datvā pacchā khīyanadhammaṃ
āpajjeyya "yathāsanthutaṃ bhikkhū sanghikaṃ lābhaṃ pariṇāmentī"ti, pācittiyaṃ.</p>

<p id="pc82"><span class="parno">82</span>
yo pana bhikkhu jānaṃ sanghikaṃ lābhaṃ pariṇataṃ puggalassa pariṇāmeyya,
pācittiyaṃ.</p>

<p class="endsection">sahadhammikavaggo aṭṭhamo</p>

<h3>chapter 9. ratana</h3>

<p id="pc83"><span class="parno">83</span>
yo pana bhikkhu rañño khattiyassa muddhābhisittassa anikkhantarājake
aniggataratanake pubbe appaṭisaṃvidito indakhīlaṃ atikkāmeyya, pācittiyaṃ.</p>

<p id="pc84"><span class="parno">84</span>
yo pana bhikkhu ratanaṃ vā ratanasammataṃ vā aññatra ajjhārāmā vā ajjhāvasathā
vā uggaṇheyya vā uggaṇhāpeyya vā, pācittiyaṃ. ratanaṃ vā pana bhikkhunā
ratanasammataṃ vā ajjhārāme vā ajjhāvasathe vā uggahetvā vā uggahāpetvā vā
nikkhipitabbaṃ "yassa bhavissati, so harissatī"ti, ayaṃ tattha sāmīci.</p>

<p id="pc85"><span class="parno">85</span>
yo pana bhikkhu santaṃ bhikkhuṃ anāpucchāvikāle gāmaṃ paviseyya aññatra
tathārūpā accāyikā karaṇīyā, pācittiyaṃ.</p>

<hr>

<p id="pc86"><span class="parno">86</span>
yo pana bhikkhu aṭṭhimayaṃ vā dantamayaṃ vā visāṇamayaṃ vā sūcigharaṃ
kārāpeyya, bhedanakaṃ pācittiyaṃ.</p>

<p id="pc87"><span class="parno">87</span>
navaṃ pana bhikkhunā mañcaṃ vā pīṭhaṃ vā kārayamānena aṭṭhangulapādakaṃ
kāretabbaṃ sugatangulena aññatra heṭṭhimāya aṭaniyā. taṃ atikkāmayato
chedanakaṃ pācittiyaṃ.</p>

<p id="pc88"><span class="parno">88</span>
yo pana bhikkhu mañcaṃ vā pīṭhaṃ vā tūlonaddhaṃ kārāpeyya, uddālanakaṃ
pācittiyaṃ.</p>

<p id="pc89"><span class="parno">89</span>
nisīdanaṃ pana bhikkhunā kārayamānena pamāṇikaṃ kāretabbaṃ, tatridaṃ pamāṇaṃ,
dīghaso dve vidatthiyo sugatavidatthiyā, tiriyaṃ diyaḍḍhaṃ, dasā vidatthi. taṃ
atikkāmayato chedanakaṃ pācittiyaṃ.</p>

<p id="pc90"><span class="parno">90</span>
kaṇḍuppaṭicchādiṃ pana bhikkhunā kārayamānena pamāṇikā kāretabbā, tatridaṃ
pamāṇaṃ, dīghaso catasso vidatthiyo sugatavidatthiyā, tiriyaṃ dve vidatthiyo.
taṃ atikkāmayato chedanakaṃ pācittiyaṃ.</p>

<p id="pc91"><span class="parno">91</span>
vassikasāṭikaṃ pana bhikkhunā kārayamānena pamāṇikā kāretabbā, tatridaṃ
pamāṇaṃ, dīghaso cha vidatthiyo sugatavidatthiyā, tiriyaṃ aḍḍhateyyā. taṃ
atikkāmayato chedanakaṃ pācittiyaṃ.</p>

<p id="pc92"><span class="parno">92</span>
yo pana bhikkhu sugatacīvarappamāṇaṃ cīvaraṃ kārāpeyya, atirekaṃ vā, chedanakaṃ
pācittiyaṃ. tatridaṃ sugatassa sugatacīvarappamāṇaṃ, dīghaso nava vidatthiyo
sugatavidatthiyā, tiriyaṃ cha vidatthiyo, idaṃ sugatassa
sugatacīvarappamāṇanti.</p>

<p class="endsection">ratanavaggo navamo</p>

<hr>

<p>

uddiṭṭhā kho āyasmanto dvenavuti pācittiyā dhammā. tatthāyasmante pucchāmi,
kaccittha parisuddhā, dutiyampi pucchāmi, kaccittha parisuddhā, tatiyampi
pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ
dhārayāmīti.</p>

<p class="endsection">pācittiyā niṭṭhitā</p>

<h2 id="pd">pāṭidesanīya</h2>

<p>ime kho panāyasmanto cattāro pāṭidesanīyā dhammā uddesaṃ āgacchanti.</p>

<p><span class="parno">1</span><a id="pd1"></a>
yo pana bhikkhu aññātikāya bhikkhuniyā antaragharaṃ paviṭṭhāya hatthato
khādanīyaṃ vā bhojanīyaṃ vā sahatthā paṭiggahetvā khādeyya vā bhuñjeyya vā,
paṭidesetabbaṃ tena bhikkhunā "gārayhaṃ, āvuso, dhammaṃ āpajjiṃ asappāyaṃ
pāṭidesanīyaṃ, taṃ paṭidesemī"ti.</p>

<p><span class="parno">2</span><a id="pd2"></a>
bhikkhū paneva kulesu nimantitā bhuñjanti, tatra ce sā bhikkhunī vosāsamānarūpā
ṭhitā hoti "idha sūpaṃ detha, idha odanaṃ dethā"ti. tehi bhikkhūhi sā
bhikkhunī apasādetabbā "apasakka tāva bhagini, yāva bhikkhū bhuñjantī"ti.
ekassapi ce bhikkhuno na paṭibhāseyya taṃ bhikkhuniṃ apasādetuṃ "apasakka tāva
bhagini, yāva bhikkhū bhuñjantī"ti, paṭidesetabbaṃ tehi bhikkhūhi "gārayhaṃ,
āvuso, dhammaṃ āpajjimhā asappāyaṃ pāṭidesanīyaṃ, taṃ paṭidesemā"ti.</p>

<p><span class="parno">3</span><a id="pd3"></a>
yāni kho pana tāni sekkhasammatāni kulāni, yo pana bhikkhu tathārūpesu
sekkhasammatesu kulesu pubbe animantito agilāno khādanīyaṃ vā, bhojanīyaṃ vā
sahatthā paṭiggahetvā khādeyya vā, bhuñjeyya vā, paṭidesetabbaṃ tena bhikkhunā
"gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī"ti.</p>

<p><span class="parno">4</span><a id="pd4"></a>
yāni kho pana tāni āraññakāni senāsanāni sāsankasammatāni sappaṭibhayāni, yo
pana bhikkhu tathārūpesu senāsanesu pubbe appaṭisaṃviditaṃ khādanīyaṃ vā,
bhojanīyaṃ vā ajjhārāme sahatthā paṭiggahetvā agilāno khādeyya vā, bhuñjeyya
vā, paṭidesetabbaṃ tena bhikkhunā "gārayhaṃ, āvuso, dhammaṃ āpajjiṃ asappāyaṃ
pāṭidesanīyaṃ, taṃ paṭidesemī"ti.</p>

<p>

uddiṭṭhā kho āyasmanto cattāro pāṭidesanīyā dhammā. tatthāyasmante pucchāmi,
kaccittha parisuddhā, dutiyampi pucchāmi, kaccittha parisuddhā, tatiyampi
pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ
dhārayāmīti.</p>

<p class="endsection">pāṭidesanīyā niṭṭhitā</p>

<h3><a id="sk">sekhiya</a></h3>

<p>ime kho panāyasmanto sekhiyā dhammā uddesaṃ āgacchanti.</p>

<h4><span class="add">chapter 1. parimaṇḍala</span></h4>

<p id="sk1-2"><span class="parno">1-2</span>
parimaṇḍalaṃ nivāsessāmīti sikkhā karaṇīyā.<br>
<br>
parimaṇḍalaṃ pārupissāmīti sikkhā karaṇīyā.<br>
<br>

<p id="sk3"><span class="parno">3-4</span>
suppaṭicchanno antaraghare gamissāmīti sikkhā karaṇīyā.<br>
<br>
suppaṭicchanno antaraghare nisīdissāmīti sikkhā karaṇīyā.</p>

<p id="sk5"><span class="parno">5-6</span>
susaṃvuto antaraghare gamissāmīti sikkhā karaṇīyā.<br>
<br>
susaṃvuto antaraghare nisīdissāmīti sikkhā karaṇīyā.</p>

<p id="sk7"><span class="parno">7-8</span>
okkhittacakkhu antaraghare gamissāmīti sikkhā karaṇīyā.<br>
<br>
okkhittacakkhu antaraghare nisīdissāmīti sikkhā karaṇīyā.</p>

<p id="sk9"><span class="parno">9-10</span>
na ukkhittakāya antaraghare gamissāmīti sikkhā karaṇīyā.<br>
<br>
na ukkhittakāya antaraghare nisīdissāmīti sikkhā karaṇīyā.</p>

<p id="sk11"><span class="parno">11-12</span>
na ujjagghikāya antaraghare gamissāmīti sikkhā karaṇīyā.<br>
<br>
na ujjagghikāya antaraghare nisīdissāmīti sikkhā karaṇīyā.</p>

<p id="sk13"><span class="parno">13-14</span>
appasaddo antaraghare gamissāmīti sikkhā karaṇīyā.<br>
<br>
appasaddo antaraghare nisīdissāmīti sikkhā karaṇīyā.</p>

<p id="sk15"><span class="parno">15-16</span>
na kāyappacālakaṃ antaraghare gamissāmīti sikkhā karaṇīyā.<br>
<br>
na kāyappacālakaṃ antaraghare nisīdissāmīti sikkhā karaṇīyā.</p>

<p id="sk17"><span class="parno">17-18</span>
na bāhuppacālakaṃ antaraghare gamissāmīti sikkhā karaṇīyā.<br>
<br>
na bāhuppacālakaṃ antaraghare nisīdissāmīti sikkhā karaṇīyā.</p>

<p id="sk19"><span class="parno">19-20</span>
na sīsappacālakaṃ antaraghare gamissāmīti sikkhā karaṇīyā.<br>
<br>
na sīsappacālakaṃ antaraghare nisīdissāmīti sikkhā karaṇīyā.</p>

<p id="sk21"><span class="parno">21-22</span>
na khambhakato antaraghare gamissāmīti sikkhā karaṇīyā.<br>
<br>
na khambhakato antaraghare nisīdissāmīti sikkhā karaṇīyā.</p>

<p><span class="parno">23-24</span><a id="sk23"></a>
na oguṇṭhito antaraghare gamissāmīti sikkhā karaṇīyā.<br>
<br>
na oguṇṭhito antaraghare nisīdissāmīti sikkhā karaṇīyā.</p>

<p id="sk25"><span class="parno">25</span>
na ukkuṭikāya antaraghare gamissāmīti sikkhā karaṇīyā.</p>

<p id="sk26"><span class="parno">26</span>
na pallatthikāya antaraghare nisīdissāmīti sikkhā karaṇīyā.</p>

<hr>

<p id="sk27"><span class="parno">27</span>
sakkaccaṃ piṇḍapātaṃ paṭiggahessāmīti sikkhā karaṇīyā.</p>

<p id="sk28"><span class="parno">28</span>
pattasaññī piṇḍapātaṃ paṭiggahessāmīti sikkhā karaṇīyā.</p>

<p id="sk29"><span class="parno">29</span>
samasūpakaṃ piṇḍapātaṃ paṭiggahessāmīti sikkhā karaṇīyā.</p>

<p id="sk30"><span class="parno">30</span>
samatittikaṃ piṇḍapātaṃ paṭiggahessāmīti sikkhā karaṇīyā.</p>

<p id="sk31"><span class="parno">31</span>
sakkaccaṃ piṇḍapātaṃ bhuñjissāmīti sikkhā karaṇīyā.</p>

<p id="sk32"><span class="parno">32</span>
pattasaññī piṇḍapātaṃ bhuñjissāmīti sikkhā karaṇīyā.</p>

<p id="sk33"><span class="parno">33</span>
sapadānaṃ piṇḍapātaṃ bhuñjissāmīti sikkhā karaṇīyā.</p>

<p id="sk34"><span class="parno">34</span>
samasūpakaṃ piṇḍapātaṃ bhuñjissāmīti sikkhā karaṇīyā.</p>

<p id="sk35"><span class="parno">35</span>
na thūpakato omadditvā piṇḍapātaṃ bhuñjissāmīti sikkhā karaṇīyā.</p>

<p id="sk36"><span class="parno">36</span>
na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti
sikkhā karaṇīyā.</p>

<p id="sk37"><span class="parno">37</span>
na sūpaṃ vā odanaṃ vā agilāno attano atthāya viññāpetvā bhuñjissāmīti sikkhā
karaṇīyā.</p>

<p id="sk38"><span class="parno">38</span>
na ujjhānasaññī paresaṃ pattaṃ olokessāmīti sikkhā karaṇīyā.</p>

<p id="sk39"><span class="parno">39</span>
nātimahantaṃ kabaḷaṃ karissāmīti sikkhā karaṇīyā.</p>

<p id="sk40"><span class="parno">40</span>
parimaṇḍalaṃ ālopaṃ karissāmīti sikkhā karaṇīyā.</p>

<p id="sk41"><span class="parno">41</span>
na anāhaṭe kabaḷe mukhadvāraṃ vivarissāmīti sikkhā karaṇīyā.</p>

<p id="sk42"><span class="parno">42</span>
na bhuñjamāno sabbahatthaṃ mukhe pakkhipissāmīti sikkhā karaṇīyā.</p>

<p id="sk43"><span class="parno">43</span>
na sakabaḷena mukhena byāharissāmīti sikkhā karaṇīyā.</p>

<p id="sk44"><span class="parno">44</span>
na piṇḍukkhepakaṃ bhuñjissāmīti sikkhā karaṇīyā.</p>

<p id="sk45"><span class="parno">45</span>
na kabaḷāvacchedakaṃ bhuñjissāmīti sikkhā karaṇīyā.</p>

<p id="sk46"><span class="parno">46</span>
na avagaṇḍakārakaṃ bhuñjissāmīti sikkhā karaṇīyā.</p>

<p id="sk47"><span class="parno">47</span>
na hatthaniddhunakaṃ bhuñjissāmīti sikkhā karaṇīyā.</p>

<p id="sk48"><span class="parno">48</span>na sitthāvakārakaṃ bhuñjissāmīti sikkhā karaṇīyā.</p>

<p id="sk49"><span class="parno">49</span>
na jivhānicchārakaṃ bhuñjissāmīti sikkhā karaṇīyā.</p>

<p id="sk50"><span class="parno">50</span>
na capucapukārakaṃ bhuñjissāmīti sikkhā karaṇīyā.</p>

<p><span id="sk51" class="parno">51</span>
na surusurukārakaṃ bhuñjissāmīti sikkhā karaṇīyā.</p>

<p id="sk52"><span class="parno">52</span>
na hatthanillehakaṃ bhuñjissāmīti sikkhā karaṇīyā.</p>

<p id="sk53"><span class="parno">53</span>
na pattanillehakaṃ bhuñjissāmīti sikkhā karaṇīyā.</p>

<p id="sk54"><span class="parno">54</span>
na oṭṭhanillehakaṃ bhuñjissāmīti sikkhā karaṇīyā.</p>

<p id="sk55"><span class="parno">55</span>
na sāmisena hatthena pānīyathālakaṃ paṭiggahessāmīti sikkhā karaṇīyā.</p>

<p id="sk56"><span class="parno">56</span>
na sasitthakaṃ pattadhovanaṃ antaraghare chaḍḍessāmīti sikkhā karaṇīyā.</p>

<hr>

<p id="sk57"><span class="parno">57</span>
na chattapāṇissa agilānassa dhammaṃ desessāmīti sikkhā karaṇīyā.</p>

<p id="sk58"><span class="parno">58</span>
na daṇḍapāṇissa agilānassa dhammaṃ desessāmīti sikkhā karaṇīyā.</p>

<p id="sk59"><span class="parno">59</span>
na satthapāṇissa agilānassa dhammaṃ desessāmīti sikkhā karaṇīyā.</p>

<p id="sk60"><span class="parno">60</span>
na āvudhapāṇissa agilānassa dhammaṃ desessāmīti sikkhā karaṇīyā.</p>

<p id="sk61"><span class="parno">61</span>
na pādukāruḷhassa agilānassa dhammaṃ desessāmīti sikkhā karaṇīyā.</p>

<p id="sk62"><span class="parno">62</span>
na upāhanāruḷhassa agilānassa dhammaṃ desessāmīti sikkhā karaṇīyā.</p>

<p id="sk63"><span class="parno">63</span>
na yānagatassa agilānassa dhammaṃ desessāmīti sikkhā karaṇīyā.</p>

<p id="sk64"><span class="parno">64</span>
na sayanagatassa agilānassa dhammaṃ desessāmīti sikkhā karaṇīyā.</p>

<p id="sk65"><span class="parno">65</span>
na pallatthikāya nisinnassa agilānassa dhammaṃ desessāmīti sikkhā karaṇīyā.</p>

<p id="sk66"><span class="parno">66</span>
na veṭhitasīsassa agilānassa dhammaṃ desessāmīti sikkhā karaṇīyā.</p>

<p id="sk67"><span class="parno">67</span>
na oguṇṭhitasīsassa agilānassa dhammaṃ desessāmīti sikkhā karaṇīyā.</p>

<p id="sk68"><span class="parno">68</span>
na chamāyaṃ nisīditvā āsane nisinnassa agilānassa dhammaṃ desessāmīti sikkhā
karaṇīyā.</p>

<p id="sk69"><span class="parno">69</span>
na nīce āsane nisīditvā ucce āsane nisinnassa agilānassa dhammaṃ desessāmīti
sikkhā karaṇīyā.</p>

<hr>

<p id="sk70"><span class="parno">70</span>
na ṭhito nisinnassa agilānassa dhammaṃ desessāmīti sikkhā karaṇīyā.</p>

<p id="sk71"><span class="parno">71</span>
na pacchato gacchanto purato gacchantassa agilānassa dhammaṃ desessāmīti sikkhā
karaṇīyā.</p>

<p id="sk72"><span class="parno">72</span>
na uppathena gacchanto pathena gacchantassa agilānassa dhammaṃ desessāmīti
sikkhā karaṇīyā.</p>

<hr>

<p id="sk73"><span class="parno">73</span>
na ṭhito agilāno uccāraṃ vā passāvaṃ vā karissāmīti sikkhā karaṇīyā.</p>

<p id="sk74"><span class="parno">74</span>
na harite agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.</p>

<p id="sk75"><span class="parno">75</span>
na udake agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.</p>

<p class="endsection">pādukavaggo sattamo</p>

<hr>

<p>

uddiṭṭhā kho āyasmanto sekhiyā dhammā. tatthāyasmante pucchāmi, kaccittha
parisuddhā, dutiyampi pucchāmi, kaccittha parisuddhā, tatiyampi pucchāmi,
kaccittha parisuddhā, parisuddhetthāyasmanto, tasmā tuṇhī, evametaṃ
dhārayāmīti.</p>

<p class="endsection">sekhiyā niṭṭhitā</p>

<h2><a id="as">adhikaraṇasamathā</a></h2>

<p id="as1">ime kho panāyasmanto satta adhikaraṇasamathā dhammā uddesaṃ āgacchanti.<br>
uppannuppannānaṃ adhikaraṇānaṃ samathāya vūpasamāya:</p>

<hr>

<p><a class="ms_pali" id="1"></a><a id="as2"></a>sammukhāvinayo dātabbo.</p>

<p><a class="ms_pali" id="2"></a><a id="as3"></a>sativinayo dātabbo.</p>

<p><a class="ms_pali" id="3"></a><a id="as4"></a>amūḷhavinayo dātabbo.</p>

<p><a class="ms_pali" id="4"></a><a id="as5"></a>paṭiññāya kāretabbaṃ.</p>

<p><a class="ms_pali" id="5"></a><a id="as6"></a>yebhuyyasikā.</p>

<p><a class="ms_pali" id="6"></a><a id="as7"></a>tassapāpiyasikā.</p>

<p><a class="ms_pali" id="7"></a><a id="as8"></a>tiṇavatthārakoti.</p>

<hr>

<p>uddiṭṭhā kho āyasmanto satta adhikaraṇasamathā dhammā. tatthāyasmante, pucchāmi
kaccittha parisuddhā, dutiyampi pucchāmi, kaccittha parisuddhā, tatiyampi
pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ
dhārayāmīti.</p>

<p class="endsection">adhikaraṇasamathā niṭṭhitā</p>

<hr>

<p>
uddiṭṭhaṃ kho āyasmanto nidānaṃ, uddiṭṭhā cattāro pārājikā dhammā, uddiṭṭhā
terasa sanghādisesā dhammā, uddiṭṭhā dve aniyatā dhammā, uddiṭṭhā tiṃsa
nissaggiyā pācittiyā dhammā, uddiṭṭhā dvenavuti pācittiyā dhammā, uddiṭṭhā
cattāro pāṭidesanīyā dhammā, uddiṭṭhā sekhiyā dhammā, uddiṭṭhā satta
adhikaraṇasamathā dhammā. ettakaṃ tassa bhagavato suttāgataṃ suttapariyāpannaṃ
anvaddhamāsaṃ uddesaṃ āgacchati. tattha sabbeheva samaggehi sammodamānehi
avivadamānehi sikkhitabbanti.</p>

<p class="endsutta">bhikkhupātimokkhaṃ niṭṭhitaṃ</p>

</div>

</section>
<div id="nextprev"><a id="previous-sutta" href="../vi/bu-vb.html"></a><a id="next-sutta" href="../vi/bi-vb.html"></a></div>

</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a>Bhikkhu Pāṭimokkha
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
