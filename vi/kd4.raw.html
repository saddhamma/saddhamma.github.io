<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 4</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="topmenu" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
<li class="topmenu" id="bq"><a href="../bq/bq.html">Buddha</a></li>
<li class="topmenu" id="dq"><a href="../dq/dq.html">Dhamma</a></li>
<li class="topmenu" id="sq"><a href="../sq/sq.html">Sangha</a></li>
<li class="topmenu" id="et"><a href="../et/et.html">Training</a></li>
<li class="topmenu" id="es"><a href="../es/es.html">Samadhi</a></li>
<li class="topmenu" id="ev"><a href="../ev/ev.html">Vigilance</a></li>
<li class="topmenu" id="nh"><a href="../nh/nh.html">Noble Hospitality</a></li>
<li class="topmenu" id="nt"><a href="../nt/nt.html">Notes on Dhamma</a></li>
<li class="toplast" id="qa"><a href="../qa/qa.html">Questions & Answers</a></li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<h2>Khandaka <span class="minor">( and Mahāvagga)</span> 4 - Pavarana (Invitation)</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->

<p>
<span class="parno">1</span>
<a class="ms" id="p_3v_953"></a>
<a class="msdiv" id="msdiv209"></a>
tena samayena buddho bhagavā sāvatthiyaṃ viharati jetavane anāthapiṇḍikassa
ārāme. tena kho pana samayena sambahulā sandiṭṭhā sambhattā bhikkhū kosalesu
janapade aññatarasmiṃ āvāse vassaṃ upagacchiṃsu. atha kho tesaṃ bhikkhūnaṃ
etadahosi—  "kena nu kho mayaṃ upāyena samaggā sammodamānā avivadamānā phāsukaṃ
vassaṃ vaseyyāma, na ca piṇḍakena kilameyyāmā"ti. atha kho tesaṃ bhikkhūnaṃ
etadahosi—  "sace kho mayaṃ aññamaññaṃ neva ālapeyyāma na sallapeyyāma—  yo
paṭhamaṃ gāmato piṇḍāya paṭikkameyya so āsanaṃ paññapeyya, pādodakaṃ pādapīṭhaṃ
pādakathalikaṃ upanikkhipeyya, avakkārapātiṃ dhovitvā upaṭṭhāpeyya, pānīyaṃ
paribhojanīyaṃ upaṭṭhāpeyya; yo pacchā gāmato piṇḍāya paṭikkameyya, sacassa
bhuttāvaseso, sace ākankheyya bhuñjeyya, no ce ākankheyya appaharite vā
chaḍḍeyya, appāṇake vā udake opilāpeyya; so āsanaṃ uddhareyya, pādodakaṃ
pādapīṭhaṃ pādakathalikaṃ paṭisāmeyya, avakkārapātiṃ dhovitvā paṭisāmeyya,
pānīyaṃ paribhojanīyaṃ paṭisāmeyya, bhattaggaṃ sammajjeyya; yo passeyya
pānīyaghaṭaṃ vā paribhojanīyaghaṭaṃ vā vaccaghaṭaṃ vā rittaṃ tucchaṃ so
upaṭṭhāpeyya; sacassa hoti avisayhaṃ, hatthavikārena dutiyaṃ āmantetvā
hatthavilanghakena upaṭṭhāpeyya; na tveva tappaccayā vācaṃ bhindeyya—  evaṃ kho
mayaṃ samaggā sammodamānā avivadamānā phāsukaṃ vassaṃ vaseyyāma, na ca
piṇḍakena kilameyyāmā"ti.</p>

<p>
<span class="parno">2</span>
<a class="ms" id="p_3v_954"></a>
atha kho te bhikkhū aññamaññaṃ neva ālapiṃsu, na sallapiṃsu. yo paṭhamaṃ gāmato
piṇḍāya paṭikkamati, so āsanaṃ paññapeti, pādodakaṃ pādapīṭhaṃ pādakathalikaṃ
upanikkhipati, avakkārapātiṃ dhovitvā upaṭṭhāpeti, pānīyaṃ paribhojanīyaṃ
upaṭṭhāpeti. yo pacchā gāmato piṇḍāya paṭikkamati, sace hoti bhuttāvaseso, sace
ākankhati bhuñjati, no ce ākankhati appaharite vā chaḍḍeti, appāṇake vā udake
opilāpeti; so āsanaṃ uddharati, pādodakaṃ pādapīṭhaṃ pādakathalikaṃ paṭisāmeti,
avakkārapātiṃ dhovitvā paṭisāmeti, pānīyaṃ paribhojanīyaṃ paṭisāmeti,
bhattaggaṃ sammajjati. yo passati pānīyaghaṭaṃ vā paribhojanīyaghaṭaṃ vā
vaccaghaṭaṃ vā rittaṃ tucchaṃ so upaṭṭhāpeti. sacassa hoti avisayhaṃ,
hatthavikārena dutiyaṃ āmantetvā hatthavilanghakena upaṭṭhāpeti, na tveva
tappaccayā vācaṃ bhindati.</p>
<hr>

<p>
<span class="parno">3</span>
<a class="ms" id="p_3v_955"></a>
āciṇṇaṃ kho panetaṃ vassaṃvuṭṭhānaṃ bhikkhūnaṃ bhagavantaṃ dassanāya
upasankamituṃ. atha kho te bhikkhū vassaṃvuṭṭhā temāsaccayena senāsanaṃ
saṃsāmetvā pattacīvaramādāya yena sāvatthi tena pakkamiṃsu. anupubbena yena
sāvatthi jetavanaṃ anāthapiṇḍikassa ārāmo yena bhagavā tenupasankamiṃsu,
upasankamitvā bhagavantaṃ abhivādetvā ekamantaṃ nisīdiṃsu. āciṇṇaṃ kho panetaṃ
buddhānaṃ bhagavantānaṃ āgantukehi bhikkhūhi saddhiṃ paṭisammodituṃ. atha kho
bhagavā te bhikkhū etadavoca—  "kacci, bhikkhave, khamanīyaṃ, kacci yāpanīyaṃ,
kacci samaggā sammodamānā avivadamānā phāsukaṃ vassaṃ vasittha, na ca piṇḍakena
kilamitthā"ti? "khamanīyaṃ, bhagavā, yāpanīyaṃ, bhagavā. samaggā ca mayaṃ,
bhante, sammodamānā avivadamānā phāsukaṃ vassaṃ vasimhā, na ca piṇḍakena
kilamimhā"ti. jānantāpi tathāgatā pucchanti, jānantāpi na pucchanti. kālaṃ
viditvā pucchanti, kālaṃ viditvā na pucchanti. atthasaṃhitaṃ tathāgatā
pucchanti, no anatthasaṃhitaṃ. anatthasaṃhite setughāto tathāgatānaṃ.
dvīhākārehi buddhā bhagavanto bhikkhū paṭipucchanti—  "dhammaṃ vā desessāma,
sāvakānaṃ vā sikkhāpadaṃ paññapessāmā"ti. atha kho bhagavā te bhikkhū
etadavoca—  "yathākathaṃ pana tumhe, bhikkhave, samaggā sammodamānā avivadamānā
phāsukaṃ vassaṃ vasittha, na ca piṇḍakena kilamitthā"ti.</p>

<p>
<span class="parno">4</span>
<a class="ms" id="p_3v_956"></a>
"idha mayaṃ, bhante, sambahulā sandiṭṭhā sambhattā bhikkhū kosalesu janapade
aññatarasmiṃ āvāse vassaṃ upagacchimhā. tesaṃ no, bhante, amhākaṃ etadahosi—
‘kena nu kho mayaṃ upāyena samaggā sammodamānā avivadamānā phāsukaṃ vassaṃ
vaseyyāma, na ca piṇḍakena kilameyyāmā’ti. tesaṃ no, bhante, amhākaṃ etadahosi—
‘sace kho mayaṃ aññamaññaṃ neva ālapeyyāma na sallapeyyāma—  yo paṭhamaṃ
gāmato piṇḍāya paṭikkameyya so āsanaṃ paññapeyya, pādodakaṃ pādapīṭhaṃ
pādakathalikaṃ upanikkhipeyya, avakkārapātiṃ dhovitvā upaṭṭhāpeyya, pānīyaṃ
paribhojanīyaṃ upaṭṭhāpeyya; yo pacchā gāmato piṇḍāya paṭikkameyya, sacassa
bhuttāvaseso, sace ākankheyya bhuñjeyya, no ce ākankheyya appaharite vā
chaḍḍeyya, appāṇake vā udake opilāpeyya; so āsanaṃ uddhareyya, pādodakaṃ
pādapīṭhaṃ pādakathalikaṃ paṭisāmeyya, avakkārapātiṃ dhovitvā paṭisāmeyya,
pānīyaṃ paribhojanīyaṃ paṭisāmeyya, bhattaggaṃ sammajjeyya; yo passeyya
pānīyaghaṭaṃ vā paribhojanīyaghaṭaṃ vā vaccaghaṭaṃ vā rittaṃ tucchaṃ so
upaṭṭhāpeyya; sacassa hoti avisayhaṃ, hatthavikārena dutiyaṃ āmantetvā
hatthavilanghakena upaṭṭhāpeyya; na tveva tappaccayā vācaṃ bhindeyya—  evaṃ kho
mayaṃ samaggā sammodamānā avivadamānā phāsukaṃ vassaṃ vaseyyāma, na ca
piṇḍakena kilameyyāmā’ti. atha kho mayaṃ, bhante, aññamaññaṃ neva ālapimhā na
sallapimhā. yo paṭhamaṃ gāmato piṇḍāya paṭikkamati so āsanaṃ paññapeti,
pādodakaṃ pādapīṭhaṃ pādakathalikaṃ upanikkhipati, avakkārapātiṃ dhovitvā
upaṭṭhāpeti, pānīyaṃ paribhojanīyaṃ upaṭṭhāpeti. yo pacchā gāmato piṇḍāya
paṭikkamati, sace hoti bhuttāvaseso, sace ākankhati bhuñjati, no ce ākankhati
appaharite vā chaḍḍeti, appāṇake vā udake opilāpeti, so āsanaṃ uddharati,
pādodakaṃ pādapīṭhaṃ pādakathalikaṃ paṭisāmeti, avakkārapātiṃ dhovitvā
paṭisāmeti, pānīyaṃ paribhojanīyaṃ paṭisāmeti, bhattaggaṃ sammajjati. yo
passati pānīyaghaṭaṃ vā paribhojanīyaghaṭaṃ vā vaccaghaṭaṃ vā rittaṃ tucchaṃ so
upaṭṭhāpeti. sacassa hoti avisayhaṃ, hatthavikārena dutiyaṃ āmantetvā
hatthavilanghakena upaṭṭhāpeti, na tveva tappaccayā vācaṃ bhindati. evaṃ kho
mayaṃ, bhante, samaggā sammodamānā avivadamānā phāsukaṃ vassaṃ vasimhā, na ca
piṇḍakena kilamimhā"ti.</p>
<hr>

<p>
<span class="parno">5</span>
<a class="ms" id="p_3v_957"></a>
atha kho bhagavā bhikkhū āmantesi—  "aphāsuññeva kirame, bhikkhave, moghapurisā
vuṭṭhā samānā phāsumhā vuṭṭhāti paṭijānanti. pasusaṃvāsaññeva kirame,
bhikkhave, moghapurisā vuṭṭhā samānā phāsumhā vuṭṭhāti paṭijānanti.
eḷakasaṃvāsaññeva kirame, bhikkhave, moghapurisā vuṭṭhā samānā phāsumhā
vuṭṭhāti paṭijānanti. sapattasaṃvāsaññeva kirame, bhikkhave, moghapurisā vuṭṭhā
samānā phāsumhā vuṭṭhāti paṭijānanti. kathañhi nāmime, bhikkhave, moghapurisā
mūgabbataṃ titthiyasamādānaṃ samādiyissanti. netaṃ, bhikkhave, appasannānaṃ vā
pasādāya … pe …   vigarahitvā dhammiṃ kathaṃ katvā bhikkhū āmantesi—  na,
bhikkhave, mūgabbataṃ titthiyasamādānaṃ samādiyitabbaṃ. yo samādiyeyya, āpatti
dukkaṭassa. anujānāmi, bhikkhave, vassaṃvuṭṭhānaṃ bhikkhūnaṃ tīhi ṭhānehi
pavāretuṃ—  diṭṭhena vā sutena vā parisankāya vā. sā vo bhavissati
aññamaññānulomatā āpattivuṭṭhānatā vinayapurekkhāratā. evañca pana, bhikkhave,
pavāretabbaṃ. byattena bhikkhunā paṭibalena saṇgho ñāpetabbo—</p>

<p>
<span class="parno">6</span>
<a class="ms" id="p_3v_958"></a>
<a class="msdiv" id="msdiv210"></a>
‘suṇātu me, bhante, saṇgho. ajja pavāraṇā. yadi saṇghassa pattakallaṃ, saṇgho
pavāreyyā’ti.</p>
<hr>

<p>
<span class="parno">7</span>
<a class="ms" id="p_3v_959"></a>
therena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā evamassa vacanīyo—  ‘saṇghaṃ, āvuso, pavāremi diṭṭhena vā sutena vā
parisankāya vā. vadantu maṃ āyasmanto anukampaṃ upādāya. passanto
paṭikarissāmi. dutiyampi, āvuso, saṇghaṃ pavāremi diṭṭhena vā sutena vā
parisankāya vā. vadantu maṃ āyasmanto anukampaṃ upādāya. passanto
paṭikarissāmi. tatiyampi, āvuso, saṇghaṃ pavāremi diṭṭhena vā sutena vā
parisankāya vā. vadantu maṃ āyasmanto anukampaṃ upādāya. passanto
paṭikarissāmī’ti.</p>

<p>
<span class="parno">8</span>
<a class="ms" id="p_3v_960"></a>
navakena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā evamassa vacanīyo—  ‘saṇghaṃ, bhante, pavāremi diṭṭhena vā sutena vā
parisankāya vā. vadantu maṃ āyasmanto anukampaṃ upādāya. passanto
paṭikarissāmi. dutiyampi, bhante, saṇghaṃ … pe …   tatiyampi, bhante, saṇghaṃ
pavāremi diṭṭhena vā sutena vā parisankāya vā. vadantu maṃ āyasmanto anukampaṃ
upādāya. passanto paṭikarissāmī’"ti.</p>

<p>
<span class="parno">9</span>
<a class="ms" id="p_3v_961"></a>
<a class="msdiv" id="msdiv211"></a>
tena kho pana samayena chabbaggiyā bhikkhū theresu bhikkhūsu ukkuṭikaṃ
nisinnesu pavārayamānesu āsanesu acchanti. ye te bhikkhū appicchā … pe …   te
ujjhāyanti khiyyanti vipācenti—  "kathañhi nāma chabbaggiyā bhikkhū theresu
bhikkhūsu ukkuṭikaṃ nisinnesu pavārayamānesu āsanesu acchissantī"ti. atha kho
te bhikkhū bhagavato etamatthaṃ ārocesuṃ … pe …   "saccaṃ kira, bhikkhave,
chabbaggiyā bhikkhū theresu bhikkhūsu ukkuṭikaṃ nisinnesu pavārayamānesu
āsanesu acchantī"ti? "saccaṃ, bhagavā"ti. vigarahi buddho bhagavā … pe …   kathañhi
nāma te, bhikkhave, moghapurisā theresu bhikkhūsu ukkuṭikaṃ nisinnesu
pavārayamānesu āsanesu acchissanti. netaṃ, bhikkhave, appasannānaṃ vā pasādāya,
pasannānaṃ vā bhiyyobhāvāya … pe …   vigarahitvā … pe …   dhammiṃ kathaṃ katvā bhikkhū
āmantesi—  "na, bhikkhave, theresu bhikkhūsu ukkuṭikaṃ nisinnesu
pavārayamānesu āsanesu acchitabbaṃ. yo accheyya, āpatti dukkaṭassa. anujānāmi,
bhikkhave, sabbeheva ukkuṭikaṃ nisinnehi pavāretun"ti.</p>

<p>
<span class="parno">10</span>
<a class="ms" id="p_3v_962"></a>
tena kho pana samayena aññataro thero jarādubbalo yāva sabbe pavārentīti
ukkuṭikaṃ nisinno āgamayamāno mucchito papati. bhagavato etamatthaṃ ārocesuṃ.
"anujānāmi, bhikkhave, tadamantarā ukkuṭikaṃ nisīdituṃ yāva pavāreti, pavāretvā
āsane nisīditun"ti.</p>
<h3>2 pavāraṇābheda</h3>

<p>
<span class="parno">11</span>
<a class="ms" id="p_3v_963"></a>
<a class="msdiv" id="msdiv212"></a>
atha kho bhikkhūnaṃ etadahosi—  "kati nu kho pavāraṇā"ti? bhagavato etamatthaṃ
ārocesuṃ. "dvemā, bhikkhave, pavāraṇā—  cātuddasikā ca pannarasikā ca. imā kho,
bhikkhave, dve pavāraṇā"ti.</p>

<p>
<span class="parno">12</span>
<a class="ms" id="p_3v_964"></a>
atha kho bhikkhūnaṃ etadahosi—  "kati nu kho pavāraṇakammānī"ti? bhagavato
etamatthaṃ ārocesuṃ. "cattārimāni, bhikkhave, pavāraṇakammāni—  adhammena
vaggaṃ pavāraṇakammaṃ, adhammena samaggaṃ pavāraṇakammaṃ, dhammena vaggaṃ
pavāraṇakammaṃ, dhammena samaggaṃ pavāraṇakammaṃ. tatra, bhikkhave, yadidaṃ
adhammena vaggaṃ pavāraṇakammaṃ, na, bhikkhave, evarūpaṃ pavāraṇakammaṃ
kātabbaṃ; na ca mayā evarūpaṃ pavāraṇakammaṃ anuññātaṃ. tatra, bhikkhave,
yadidaṃ adhammena samaggaṃ pavāraṇakammaṃ, na, bhikkhave, evarūpaṃ
pavāraṇakammaṃ kātabbaṃ; na ca mayā evarūpaṃ pavāraṇakammaṃ anuññātaṃ. tatra,
bhikkhave, yadidaṃ dhammena vaggaṃ pavāraṇakammaṃ, na, bhikkhave, evarūpaṃ
pavāraṇakammaṃ kātabbaṃ; na ca mayā evarūpaṃ pavāraṇakammaṃ anuññātaṃ. tatra,
bhikkhave, yadidaṃ dhammena samaggaṃ pavāraṇakammaṃ, evarūpaṃ, bhikkhave,
pavāraṇakammaṃ kātabbaṃ; evarūpañca mayā pavāraṇakammaṃ anuññātaṃ. tasmātiha,
bhikkhave, evarūpaṃ pavāraṇakammaṃ karissāma yadidaṃ dhammena samagganti,
evañhi vo, bhikkhave, sikkhitabban"ti.</p>
<h2>3 pavāraṇādānānujānana</h2>

<p>
<span class="parno">13</span>
<a class="ms" id="p_3v_965"></a>
<a class="msdiv" id="msdiv213"></a>
atha kho bhagavā bhikkhū āmantesi—  "sannipatatha, bhikkhave. saṇgho
pavāressatī"ti. evaṃ vutte, aññataro bhikkhu bhagavantaṃ etadavoca—  "atthi,
bhante, bhikkhu gilāno, so anāgato"ti. "anujānāmi, bhikkhave, gilānena
bhikkhunā pavāraṇaṃ dātuṃ. evañca pana, bhikkhave, dātabbā—  tena gilānena
bhikkhunā ekaṃ bhikkhuṃ upasankamitvā ekaṃsaṃ uttarāsangaṃ karitvā ukkuṭikaṃ
nisīditvā añjaliṃ paggahetvā evamassa vacanīyo—  ‘pavāraṇaṃ dammi, pavāraṇaṃ me
hara, pavāraṇaṃ me ārocehi, mamatthāya pavārehī’ti kāyena viññāpeti, vācāya
viññāpeti, kāyena vācāya viññāpeti, dinnā hoti pavāraṇā; na kāyena viññāpeti,
na vācāya viññāpeti, na kāyena vācāya viññāpeti, na dinnā hoti pavāraṇā.
evañcetaṃ labhetha, iccetaṃ kusalaṃ. no ce labhetha, so, bhikkhave, gilāno
bhikkhu mañcena vā pīṭhena vā saṇghamajjhe ānetvā pavāretabbaṃ. sace,
bhikkhave, gilānupaṭṭhākānaṃ bhikkhūnaṃ etadahosi—  ‘sace kho mayaṃ gilānaṃ
ṭhānā cāvessāma, ābādho vā abhivaḍḍhissati, kālaṃkiriyā vā bhavissatī’ti na,
bhikkhave, gilāno bhikkhu ṭhānā cāvetabbo. saṇghena tattha gantvā pavāretabbaṃ;
na tveva vaggena saṇghena pavāretabbaṃ. pavāreyya ce, āpatti dukkaṭassa.</p>

<p>
<span class="parno">14</span>
<a class="ms" id="p_3v_966"></a>
pavāraṇahārako ce, bhikkhave, dinnāya pavāraṇāya tattheva pakkamati, aññassa
dātabbā pavāraṇā. pavāraṇahārako ce, bhikkhave, dinnāya pavāraṇāya tattheva
vibbhamati … pe …   kālaṃ karoti …   sāmaṇero paṭijānāti …   sikkhaṃ paccakkhātako
paṭijānāti …   antimavatthuṃ ajjhāpannako paṭijānāti …   ummattako paṭijānāti …
khittacitto paṭijānāti …   vedanāṭṭo paṭijānāti …   āpattiyā adassane ukkhittako
paṭijānāti …   āpattiyā appaṭikamme ukkhittako paṭijānāti …   pāpikāya diṭṭhiyā
appaṭinissagge ukkhittako paṭijānāti …   paṇḍako paṭijānāti …   theyyasaṃvāsako
paṭijānāti …   titthiyapakkantako paṭijānāti …   tiracchānagato paṭijānāti …
mātughātako paṭijānāti …   pitughātako paṭijānāti …   arahantaghātako paṭijānāti …
bhikkhunidūsako paṭijānāti …   saṇghabhedako paṭijānāti …   lohituppādako
paṭijānāti …   ubhatobyañjanako paṭijānāti, aññassa dātabbā pavāraṇā.</p>
<hr>

<p>
<span class="parno">15</span>
<a class="ms" id="p_3v_967"></a>
pavāraṇahārako ce, bhikkhave, dinnāya pavāraṇāya antarāmagge pakkamati, anāhaṭā
hoti pavāraṇā. pavāraṇahārako ce, bhikkhave, dinnāya pavāraṇāya antarāmagge
vibbhamati … pe …   kālaṃ karoti …   sāmaṇero paṭijānāti …   sikkhaṃ paccakkhātako
paṭijānāti …   antimavatthuṃ ajjhāpannako paṭijānāti …   ummattako paṭijānāti …
khittacitto paṭijānāti …   vedanāṭṭo paṭijānāti …   āpattiyā adassane ukkhittako
paṭijānāti …   āpattiyā appaṭikamme ukkhittako paṭijānāti …   pāpikāya diṭṭhiyā
appaṭinissagge ukkhittako paṭijānāti …   paṇḍako paṭijānāti …   theyyasaṃvāsako
paṭijānāti …   titthiyapakkantako paṭijānāti …   tiracchānagato paṭijānāti …
mātughātako paṭijānāti …   pitughātako paṭijānāti …   arahantaghātako paṭijānāti …
bhikkhunidūsako paṭijānāti …   saṇghabhedako paṭijānāti …   lohituppādako
paṭijānāti …   ubhatobyañjanako paṭijānāti, anāhaṭā hoti pavāraṇā.</p>

<p>
<span class="parno">16</span>
<a class="ms" id="p_3v_968"></a>
pavāraṇahārako ce, bhikkhave, dinnāya pavāraṇāya saṇghappatto pakkamati, āhaṭā
hoti pavāraṇā. pavāraṇahārako ce, bhikkhave, dinnāya pavāraṇāya saṇghappatto
vibbhamati … pe …   kālaṃ karoti …   sāmaṇero paṭijānāti …   sikkhaṃ paccakkhātako
paṭijānāti …   antimavatthuṃ ajjhāpannako paṭijānāti …   ummattako paṭijānāti …
khittacitto paṭijānāti …   vedanāṭṭo paṭijānāti …   āpattiyā adassane ukkhittako
paṭijānāti …   āpattiyā appaṭikamme ukkhittako paṭijānāti …   pāpikāya diṭṭhiyā
appaṭinissagge ukkhittako paṭijānāti …   paṇḍako paṭijānāti …   theyyasaṃvāsako
paṭijānāti …   titthiyapakkantako paṭijānāti …   tiracchānagato paṭijānāti …
mātughātako paṭijānāti …   pitughātako paṭijānāti …   arahantaghātako paṭijānāti …
bhikkhunidūsako paṭijānāti …   saṇghabhedako paṭijānāti …   lohituppādako
paṭijānāti …   ubhatobyañjanako paṭijānāti, āhaṭā hoti pavāraṇā.</p>
<hr>

<p>
<span class="parno">17</span>
<a class="ms" id="p_3v_969"></a>
pavāraṇahārako ce, bhikkhave, dinnāya pavāraṇāya saṇghappatto sutto nāroceti,
āhaṭā hoti pavāraṇā. pavāraṇahārakassa anāpatti. pavāraṇahārako ce, bhikkhave,
dinnāya pavāraṇāya saṇghappatto pamatto nāroceti … pe …   samāpanno nāroceti, āhaṭā
hoti pavāraṇā. pavāraṇahārakassa anāpatti.</p>

<p>
<span class="parno">18</span>
<a class="ms" id="p_3v_970"></a>
pavāraṇahārako ce, bhikkhave, dinnāya pavāraṇāya saṇghappatto sañcicca
nāroceti, āhaṭā hoti pavāraṇā. pavāraṇahārakassa āpatti dukkaṭassa. anujānāmi,
bhikkhave, tadahu pavāraṇāya pavāraṇaṃ dentena chandampi dātuṃ, santi saṇghassa
karaṇīyan"ti.</p>
<h2>4 ñātakādiggahaṇakathā</h2>

<p>
<span class="parno">19</span>
<a class="ms" id="p_3v_971"></a>
<a class="msdiv" id="msdiv214"></a>
tena kho pana samayena aññataraṃ bhikkhuṃ tadahu pavāraṇāya ñātakā gaṇhiṃsu.
bhagavato etamatthaṃ ārocesuṃ. "idha pana, bhikkhave, bhikkhuṃ tadahu
pavāraṇāya ñātakā gaṇhanti. te ñātakā bhikkhūhi evamassu vacanīyā—  ‘ingha
tumhe āyasmanto imaṃ bhikkhuṃ muhuttaṃ muñcatha, yāvāyaṃ bhikkhu pavāretī’ti.
evañcetaṃ labhetha, iccetaṃ kusalaṃ. no ce labhetha, te ñātakā bhikkhūhi
evamassu vacanīyā—  ‘ingha tumhe āyasmanto muhuttaṃ ekamantaṃ hotha, yāvāyaṃ
bhikkhu pavāraṇaṃ detī’ti. evañcetaṃ labhetha, iccetaṃ kusalaṃ. no ce labhetha,
te ñātakā bhikkhūhi evamassu vacanīyā—  ‘ingha tumhe āyasmanto imaṃ bhikkhuṃ
muhuttaṃ nissīmaṃ netha, yāva saṇgho pavāretī’ti. evañcetaṃ labhetha, iccetaṃ
kusalaṃ. no ce labhetha, na tveva vaggena saṇghena pavāretabbaṃ. pavāreyya ce,
āpatti dukkaṭassa.</p>

<p>
<span class="parno">20</span>
<a class="ms" id="p_3v_972"></a>
idha pana, bhikkhave, bhikkhuṃ tadahu pavāraṇāya rājāno gaṇhanti … pe …   corā
gaṇhanti …   dhuttā gaṇhanti …   bhikkhupaccatthikā gaṇhanti. te bhikkhupaccatthikā
bhikkhūhi evamassu vacanīyā—  ‘ingha tumhe āyasmanto imaṃ bhikkhuṃ muhuttaṃ
muñcatha, yāvāyaṃ bhikkhu pavāretī’ti. evañcetaṃ labhetha, iccetaṃ kusalaṃ. no
ce labhetha, te bhikkhupaccatthikā bhikkhūhi evamassu vacanīyā—  ‘ingha tumhe
āyasmanto muhuttaṃ ekamantaṃ hotha, yāvāyaṃ bhikkhu pavāraṇaṃ detī’ti.
evañcetaṃ labhetha, iccetaṃ kusalaṃ. no ce labhetha, te bhikkhupaccatthikā
bhikkhūhi evamassu vacanīyā—  ‘ingha tumhe āyasmanto imaṃ bhikkhuṃ muhuttaṃ
nissīmaṃ netha, yāva saṇgho pavāretī’ti. evañcetaṃ labhetha, iccetaṃ kusalaṃ.
no ce labhetha, na tveva vaggena saṇghena pavāretabbaṃ. pavāreyya ce, āpatti
dukkaṭassā"ti.</p>
<h2>5 saṇghapavāraṇādippabheda</h2>

<p>
<span class="parno">21</span>
<a class="ms" id="p_3v_973"></a>
<a class="msdiv" id="msdiv215"></a>
tena kho pana samayena aññatarasmiṃ āvāse tadahu pavāraṇāya pañca bhikkhū
viharanti. atha kho tesaṃ bhikkhūnaṃ etadahosi—  "bhagavatā paññattaṃ—
‘saṇghena pavāretabban’ti. mayañcamhā pañca janā. kathaṃ nu kho amhehi
pavāretabban"ti? bhagavato etamatthaṃ ārocesuṃ. "anujānāmi, bhikkhave,
pañcannaṃ saṇghe pavāretun"ti.</p>

<p>
<span class="parno">22</span>
<a class="ms" id="p_3v_974"></a>
<a class="msdiv" id="msdiv216"></a>
tena kho pana samayena aññatarasmiṃ āvāse tadahu pavāraṇāya cattāro bhikkhū
viharanti. atha kho tesaṃ bhikkhūnaṃ etadahosi—  "bhagavatā anuññātaṃ pañcannaṃ
saṇghe pavāretunti. mayañcamhā cattāro janā. kathaṃ nu kho amhehi
pavāretabban"ti? bhagavato etamatthaṃ ārocesuṃ. "anujānāmi, bhikkhave, catunnaṃ
aññamaññaṃ pavāretuṃ. evañca pana, bhikkhave, pavāretabbaṃ. byattena bhikkhunā
paṭibalena te bhikkhū ñāpetabbā—</p>

<p>
<span class="parno">23</span>
<a class="ms" id="p_3v_975"></a>
‘suṇantu me āyasmanto. ajja pavāraṇā. yadāyasmantānaṃ pattakallaṃ, mayaṃ
aññamaññaṃ pavāreyyāmā’ti.</p>
<hr>

<p>
<span class="parno">24</span>
<a class="ms" id="p_3v_976"></a>
therena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā te bhikkhū evamassu vacanīyā—  ‘ahaṃ, āvuso, āyasmante pavāremi
diṭṭhena vā sutena vā parisankāya vā. vadantu maṃ āyasmanto anukampaṃ upādāya.
passanto paṭikarissāmi. dutiyampi … pe …   tatiyampi ahaṃ, āvuso, āyasmante
pavāremi diṭṭhena vā sutena vā parisankāya vā. vadantu maṃ āyasmanto anukampaṃ
upādāya. passanto paṭikarissāmī’ti.</p>

<p>
<span class="parno">25</span>
<a class="ms" id="p_3v_977"></a>
navakena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā te bhikkhū evamassu vacanīyā—  ‘ahaṃ, bhante, āyasmante pavāremi
diṭṭhena vā sutena vā parisankāya vā. vadantu maṃ āyasmanto anukampaṃ upādāya.
passanto paṭikarissāmi. dutiyampi … pe …   tatiyampi ahaṃ, bhante, āyasmante
pavāremi diṭṭhena vā sutena vā parisankāya vā. vadantu maṃ āyasmanto anukampaṃ
upādāya. passanto paṭikarissāmī’"ti.</p>

<p>
<span class="parno">26</span>
<a class="ms" id="p_3v_978"></a>
tena kho pana samayena aññatarasmiṃ āvāse tadahu pavāraṇāya tayo bhikkhū
viharanti. atha kho tesaṃ bhikkhūnaṃ etadahosi—  "bhagavatā anuññātaṃ pañcannaṃ
saṇghe pavāretuṃ, catunnaṃ aññamaññaṃ pavāretuṃ. mayañcamhā tayo janā. kathaṃ
nu kho amhehi pavāretabban"ti? bhagavato etamatthaṃ ārocesuṃ. "anujānāmi,
bhikkhave, tiṇṇaṃ aññamaññaṃ pavāretuṃ. evañca pana, bhikkhave, pavāretabbaṃ.
byattena bhikkhunā paṭibalena te bhikkhū ñāpetabbā—</p>
<hr>

<p>
<span class="parno">27</span>
<a class="ms" id="p_3v_979"></a>
‘suṇantu me āyasmantā. ajja pavāraṇā. yadāyasmantānaṃ pattakallaṃ, mayaṃ
aññamaññaṃ pavāreyyāmā’ti.</p>

<p>
<span class="parno">28</span>
<a class="ms" id="p_3v_980"></a>
therena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā te bhikkhū evamassu vacanīyā—  ‘ahaṃ, āvuso, āyasmante pavāremi
diṭṭhena vā sutena vā parisankāya vā. vadantu maṃ āyasmantā anukampaṃ upādāya.
passanto paṭikarissāmi. dutiyampi … pe …   tatiyampi ahaṃ, āvuso, āyasmante
pavāremi diṭṭhena vā sutena vā parisankāya vā. vadantu maṃ āyasmantā anukampaṃ
upādāya. passanto paṭikarissāmī’ti.</p>

<p>
<span class="parno">29</span>
<a class="ms" id="p_3v_981"></a>
navakena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā te bhikkhū evamassu vacanīyā—  ‘ahaṃ, bhante, āyasmante pavāremi
diṭṭhena vā sutena vā parisankāya vā. vadantu maṃ āyasmantā anukampaṃ upādāya.
passanto paṭikarissāmi. dutiyampi … pe …   tatiyampi ahaṃ, bhante, āyasmante
pavāremi diṭṭhena vā sutena vā parisankāya vā. vadantu maṃ āyasmantā anukampaṃ
upādāya. passanto paṭikarissāmī’"ti.</p>
<hr>

<p>
<span class="parno">30</span>
<a class="ms" id="p_3v_982"></a>
<a class="msdiv" id="msdiv217"></a>
tena kho pana samayena aññatarasmiṃ āvāse tadahu pavāraṇāya dve bhikkhū
viharanti. atha kho tesaṃ bhikkhūnaṃ etadahosi—  "bhagavatā anuññātaṃ pañcannaṃ
saṇghe pavāretuṃ, catunnaṃ aññamaññaṃ pavāretuṃ, tiṇṇaṃ aññamaññaṃ pavāretuṃ.
mayañcamhā dve janā. kathaṃ nu kho amhehi pavāretabban"ti. bhagavato etamatthaṃ
ārocesuṃ. "anujānāmi, bhikkhave, dvinnaṃ aññamaññaṃ pavāretuṃ. evañca pana,
bhikkhave, pavāretabbaṃ. therena bhikkhunā ekaṃsaṃ uttarāsangaṃ karitvā
ukkuṭikaṃ nisīditvā añjaliṃ paggahetvā navo bhikkhu evamassa vacanīyo—  ‘ahaṃ,
āvuso, āyasmantaṃ pavāremi diṭṭhena vā sutena vā parisankāya vā. vadatu maṃ
āyasmā anukampaṃ upādāya. passanto paṭikarissāmi. dutiyampi … pe …   tatiyampi
ahaṃ, āvuso, āyasmantaṃ pavāremi diṭṭhena vā sutena vā parisankāya vā. vadatu
maṃ āyasmā anukampaṃ upādāya. passanto paṭikarissāmīti.</p>

<p>
<span class="parno">31</span>
<a class="ms" id="p_3v_983"></a>
navakena bhikkhunā ekaṃsaṃ uttarāsangaṃ karitvā ukkuṭikaṃ nisīditvā añjaliṃ
paggahetvā thero bhikkhu evamassa vacanīyo—  ‘ahaṃ, bhante, āyasmantaṃ pavāremi
diṭṭhena vā sutena vā parisankāya vā. vadatu maṃ āyasmā anukampaṃ upādāya.
passanto paṭikarissāmi. dutiyampi … pe …   tatiyampi ahaṃ, bhante, āyasmantaṃ
pavāremi diṭṭhena vā sutena vā parisankāya vā. vadatu maṃ āyasmā anukampaṃ
upādāya. passanto paṭikarissāmī’"ti.</p>
<hr>

<p>
<span class="parno">32</span>
<a class="ms" id="p_3v_984"></a>
<a class="msdiv" id="msdiv218"></a>
tena kho pana samayena aññatarasmiṃ āvāse tadahu pavāraṇāya eko bhikkhu
viharati. atha kho tassa bhikkhuno etadahosi—  "bhagavatā anuññātaṃ pañcannaṃ
saṇghe pavāretuṃ, catunnaṃ aññamaññaṃ pavāretuṃ, tiṇṇaṃ aññamaññaṃ pavāretuṃ,
dvinnaṃ aññamaññaṃ pavāretuṃ. ahañcamhi ekako. kathaṃ nu kho mayā
pavāretabban"ti? bhagavato etamatthaṃ ārocesuṃ.</p>

<p>
<span class="parno">33</span>
<a class="ms" id="p_3v_985"></a>
"idha pana, bhikkhave, aññatarasmiṃ āvāse tadahu pavāraṇāya eko bhikkhu
viharati. tena, bhikkhave, bhikkhunā yattha bhikkhū paṭikkamanti
upaṭṭhānasālāya vā maṇḍape vā rukkhamūle vā, so deso sammajjitvā pānīyaṃ
paribhojanīyaṃ upaṭṭhāpetvā āsanaṃ paññapetvā padīpaṃ katvā nisīditabbaṃ. sace
aññe bhikkhū āgacchanti, tehi saddhiṃ pavāretabbaṃ; no ce āgacchanti, ‘ajja me
pavāraṇā’ti adhiṭṭhātabbaṃ. no ce adhiṭṭheyya, āpatti dukkaṭassa.</p>

<p>
<span class="parno">34</span>
<a class="ms" id="p_3v_986"></a>
tatra, bhikkhave, yattha pañca bhikkhū viharanti, na ekassa pavāraṇaṃ āharitvā
catūhi saṇghe pavāretabbaṃ. pavāreyyuñce, āpatti dukkaṭassa. tatra, bhikkhave,
yattha cattāro bhikkhū viharanti, na ekassa pavāraṇaṃ āharitvā tīhi aññamaññaṃ
pavāretabbaṃ. pavāreyyuñce, āpatti dukkaṭassa. tatra, bhikkhave, yattha tayo
bhikkhū viharanti, na ekassa pavāraṇaṃ āharitvā dvīhi aññamaññaṃ pavāretabbaṃ.
pavāreyyuñce, āpatti dukkaṭassa. tatra, bhikkhave, yattha dve bhikkhū
viharanti, na ekassa pavāraṇaṃ āharitvā ekena adhiṭṭhātabbaṃ. adhiṭṭheyya ce,
āpatti dukkaṭassā"ti.</p>
<h3>6 āpattipaṭikammavidhi</h3>

<p>
<span class="parno">35</span>
<a class="ms" id="p_3v_987"></a>
<a class="msdiv" id="msdiv219"></a>
tena kho pana samayena aññataro bhikkhu tadahu pavāraṇāya āpattiṃ āpanno hoti.
atha kho tassa bhikkhuno etadahosi—  "bhagavatā paññattaṃ—  ‘na sāpattikena
pavāretabban’ti. ahañcamhi āpattiṃ āpanno. kathaṃ nu kho mayā
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">36</span>
<a class="ms" id="p_3v_988"></a>
"idha pana, bhikkhave, bhikkhu tadahu pavāraṇāya āpattiṃ āpanno hoti. tena,
bhikkhave, bhikkhunā ekaṃ bhikkhuṃ upasankamitvā ekaṃsaṃ uttarāsangaṃ karitvā
ukkuṭikaṃ nisīditvā añjaliṃ paggahetvā evamassa vacanīyo—  ‘ahaṃ, āvuso,
itthannāmaṃ āpattiṃ āpanno, taṃ paṭidesemī’ti. tena vattabbo—  ‘passasī’ti.
‘āma passāmī’ti. ‘āyatiṃ saṃvareyyāsī’ti.</p>

<p>
<span class="parno">37</span>
<a class="ms" id="p_3v_989"></a>
idha pana, bhikkhave, bhikkhu tadahu pavāraṇāya āpattiyā vematiko hoti. tena,
bhikkhave, bhikkhunā ekaṃ bhikkhuṃ upasankamitvā ekaṃsaṃ uttarāsangaṃ karitvā
ukkuṭikaṃ nisīditvā añjaliṃ paggahetvā evamassa vacanīyo—  ‘ahaṃ, āvuso,
itthannāmāya āpattiyā vematiko; yadā nibbematiko bhavissāmi tadā taṃ āpattiṃ
paṭikarissāmī’ti vatvā pavāretabbaṃ; na tveva tappaccayā pavāraṇāya antarāyo
kātabbo"ti.</p>
<h3>7 āpattiāvikaraṇavidhi</h3>

<p>
<span class="parno">38</span>
<a class="ms" id="p_3v_990"></a>
<a class="msdiv" id="msdiv220"></a>
tena kho pana samayena aññataro bhikkhu pavārayamāno āpattiṃ sarati. atha kho
tassa bhikkhuno etadahosi—  "bhagavatā paññattaṃ—  ‘na sāpattikena
pavāretabban’ti. ahañcamhi āpattiṃ āpanno. kathaṃ nu kho mayā
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">39</span>
<a class="ms" id="p_3v_991"></a>
"idha pana, bhikkhave, bhikkhu pavārayamāno āpattiṃ sarati. tena, bhikkhave,
bhikkhunā sāmanto bhikkhu evamassa vacanīyo—  ‘ahaṃ, āvuso, itthannāmaṃ āpattiṃ
āpanno. ito vuṭṭhahitvā taṃ āpattiṃ paṭikarissāmī’ti vatvā pavāretabbaṃ; na
tveva tappaccayā pavāraṇāya antarāyo kātabbo.</p>

<p>
<span class="parno">40</span>
<a class="ms" id="p_3v_992"></a>
idha pana, bhikkhave, bhikkhu pavārayamāno āpattiyā vematiko hoti. tena,
bhikkhave, bhikkhunā sāmanto bhikkhu evamassa vacanīyo—  ‘ahaṃ, āvuso,
itthannāmāya āpattiyā vematiko; yadā nibbematiko bhavissāmi tadā taṃ āpattiṃ
paṭikarissāmī’ti vatvā pavāretabbaṃ; na tveva tappaccayā pavāraṇāya antarāyo
kātabbo"ti.</p>
<h3>8 sabhāgāpattipaṭikammavidhi</h3>

<p>
<span class="parno">41</span>
<a class="ms" id="p_3v_993"></a>
<a class="msdiv" id="msdiv221"></a>
tena kho pana samayena aññatarasmiṃ āvāse tadahu pavāraṇāya sabbo saṇgho
sabhāgaṃ āpattiṃ āpanno hoti. atha kho tesaṃ bhikkhūnaṃ etadahosi—  "bhagavatā
paññattaṃ—  ‘na sabhāgā āpatti desetabbā, na sabhāgā āpatti paṭiggahetabbā’ti.
ayañca sabbo saṇgho sabhāgaṃ āpattiṃ āpanno. kathaṃ nu kho amhehi
paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">42</span>
<a class="ms" id="p_3v_994"></a>
"idha pana, bhikkhave, aññatarasmiṃ āvāse tadahu pavāraṇāya sabbo saṇgho
sabhāgaṃ āpattiṃ āpanno hoti. tehi, bhikkhave, bhikkhūhi eko bhikkhu sāmantā
āvāsā sajjukaṃ pāhetabbo—  gacchāvuso, taṃ āpattiṃ paṭikaritvā āgaccha, mayaṃ
te santike taṃ āpattiṃ paṭikarissāmāti. evañcetaṃ labhetha, iccetaṃ kusalaṃ. no
ce labhetha, byattena bhikkhunā paṭibalena saṇgho ñāpetabbo—</p>

<p>
<span class="parno">43</span>
<a class="ms" id="p_3v_995"></a>
‘suṇātu me, bhante, saṇgho. ayaṃ sabbo saṇgho sabhāgaṃ āpattiṃ āpanno. yadā
aññaṃ bhikkhuṃ suddhaṃ anāpattikaṃ passissati tadā tassa santike taṃ āpattiṃ
paṭikarissatī’ti vatvā pavāretabbaṃ; na tveva tappaccayā pavāraṇāya antarāyo
kātabbo.</p>

<p>
<span class="parno">44</span>
<a class="ms" id="p_3v_996"></a>
idha pana, bhikkhave, aññatarasmiṃ āvāse tadahu pavāraṇāya sabbo saṇgho
sabhāgāya āpattiyā vematiko hoti. byattena bhikkhunā paṭibalena saṇgho
ñāpetabbo—</p>

<p>
<span class="parno">45</span>
<a class="ms" id="p_3v_997"></a>
‘suṇātu me, bhante, saṇgho. ayaṃ sabbo saṇgho sabhāgāya āpattiyā vematiko. yadā
nibbematiko bhavissati tadā taṃ āpattiṃ paṭikarissatī’ti vatvā, pavāretabbaṃ,
na tveva tappaccayā pavāraṇāya antarāyo kātabbo"ti.</p>

<p class="endsutta">
<span class="parno">46</span>
<a class="ms" id="p_3v_998"></a>
paṭhamabhāṇavāro niṭṭhito.</p>

<h2>9 anāpattipannarasaka</h2>

<p>
<span class="parno">47</span>
<a class="ms" id="p_3v_999"></a>
<a class="msdiv" id="msdiv222"></a>
tena kho pana samayena aññatarasmiṃ āvāse tadahu pavāraṇāya sambahulā āvāsikā
bhikkhū sannipatiṃsu, pañca vā atirekā vā. te na jāniṃsu—  "atthaññe āvāsikā
bhikkhū anāgatā"ti. te dhammasaññino vinayasaññino vaggā samaggasaññino
pavāresuṃ. tehi pavāriyamāne athaññe āvāsikā bhikkhū āgacchiṃsu bahutarā.
bhagavato etamatthaṃ ārocesuṃ.</p>

<p>
<span class="parno">48</span>
<a class="ms" id="p_3v_1000"></a>
"idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāriyamāne athaññe āvāsikā bhikkhū āgacchanti bahutarā. tehi,
bhikkhave, bhikkhūhi puna pavāretabbaṃ. pavāritānaṃ anāpatti. (1)</p>
<hr>

<p>
<span class="parno">49</span>
<a class="ms" id="p_3v_1001"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāriyamāne athaññe āvāsikā bhikkhū āgacchanti samasamā.
pavāritā suppavāritā, avasesehi pavāretabbaṃ. pavāritānaṃ anāpatti. (2)</p>

<p>
<span class="parno">50</span>
<a class="ms" id="p_3v_1002"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāriyamāne athaññe āvāsikā bhikkhū āgacchanti thokatarā.
pavāritā suppavāritā, avasesehi pavāretabbaṃ. pavāritānaṃ anāpatti. (3)</p>
<hr>

<p>
<span class="parno">51</span>
<a class="ms" id="p_3v_1003"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte athaññe āvāsikā bhikkhū āgacchanti bahutarā.
tehi, bhikkhave, bhikkhūhi puna pavāretabbaṃ. pavāritānaṃ anāpatti. (4)</p>

<p>
<span class="parno">52</span>
<a class="ms" id="p_3v_1004"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte athaññe āvāsikā bhikkhū āgacchanti samasamā.
pavāritā suppavāritā, tesaṃ santike pavāretabbaṃ. pavāritānaṃ anāpatti. (5)</p>

<p>
<span class="parno">53</span>
<a class="ms" id="p_3v_1005"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte athaññe āvāsikā bhikkhū āgacchanti thokatarā.
pavāritā suppavāritā, tesaṃ santike pavāretabbaṃ. pavāritānaṃ anāpatti. (6)</p>

<p>
<span class="parno">54</span>
<a class="ms" id="p_3v_1006"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, avuṭṭhitāya parisāya, athaññe āvāsikā bhikkhū
āgacchanti bahutarā. tehi, bhikkhave, bhikkhūhi puna pavāretabbaṃ. pavāritānaṃ
anāpatti. (7)</p>
<hr>

<p>
<span class="parno">55</span>
<a class="ms" id="p_3v_1007"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, avuṭṭhitāya parisāya, athaññe āvāsikā bhikkhū
āgacchanti samasamā. pavāritā suppavāritā, tesaṃ santike pavāretabbaṃ.
pavāritānaṃ anāpatti. (8)</p>

<p>
<span class="parno">56</span>
<a class="ms" id="p_3v_1008"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, avuṭṭhitāya parisāya, athaññe āvāsikā bhikkhū
āgacchanti thokatarā. pavāritā suppavāritā, tesaṃ santike pavāretabbaṃ.
pavāritānaṃ anāpatti. (9)</p>

<p>
<span class="parno">57</span>
<a class="ms" id="p_3v_1009"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, ekaccāya vuṭṭhitāya parisāya, athaññe āvāsikā
bhikkhū āgacchanti bahutarā. tehi, bhikkhave, bhikkhūhi puna pavāretabbaṃ.
pavāritānaṃ anāpatti. (10)</p>
<hr>

<p>
<span class="parno">58</span>
<a class="ms" id="p_3v_1010"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, ekaccāya vuṭṭhitāya parisāya, athaññe āvāsikā
bhikkhū āgacchanti samasamā. pavāritā suppavāritā, tesaṃ santike pavāretabbaṃ.
pavāritānaṃ anāpatti. (11)</p>

<p>
<span class="parno">59</span>
<a class="ms" id="p_3v_1011"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, ekaccāya vuṭṭhitāya parisāya, athaññe āvāsikā
bhikkhū āgacchanti thokatarā. pavāritā suppavāritā, tesaṃ santike pavāretabbaṃ.
pavāritānaṃ anāpatti. (12)</p>
<hr>

<p>
<span class="parno">60</span>
<a class="ms" id="p_3v_1012"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, sabbāya vuṭṭhitāya parisāya, athaññe āvāsikā
bhikkhū āgacchanti bahutarā. tehi, bhikkhave, bhikkhūhi puna pavāretabbaṃ.
pavāritānaṃ anāpatti. (13)</p>

<p>
<span class="parno">61</span>
<a class="ms" id="p_3v_1013"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, sabbāya vuṭṭhitāya parisāya, athaññe āvāsikā
bhikkhū āgacchanti samasamā. pavāritā suppavāritā, tesaṃ santike pavāretabbaṃ.
pavāritānaṃ anāpatti. (14)</p>

<p>
<span class="parno">62</span>
<a class="ms" id="p_3v_1014"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā samaggasaññino
pavārenti. tehi pavāritamatte, sabbāya vuṭṭhitāya parisāya, athaññe āvāsikā
bhikkhū āgacchanti thokatarā. pavāritā suppavāritā, tesaṃ santike pavāretabbaṃ.
pavāritānaṃ anāpatti. (15)</p>
<hr>
<p class="endsutta">
<span class="parno">63</span>
<a class="ms" id="p_3v_1015"></a>
anāpattipannarasakaṃ niṭṭhitaṃ.</p>
<h2>10 vaggāvaggasaññipannarasaka</h2>

<p>
<span class="parno">64</span>
<a class="ms" id="p_3v_1016"></a>
<a class="msdiv" id="msdiv223"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino
pavārenti. tehi pavāriyamāne athaññe āvāsikā bhikkhū āgacchanti bahutarā. tehi,
bhikkhave, bhikkhūhi puna pavāretabbaṃ. pavāritānaṃ āpatti dukkaṭassa. (1)</p>

<p>
<span class="parno">65</span>
<a class="ms" id="p_3v_1017"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino
pavārenti. tehi pavāriyamāne athaññe āvāsikā bhikkhū āgacchanti samasamā.
pavāritā suppavāritā, avasesehi pavāretabbaṃ. pavāritānaṃ āpatti dukkaṭassa.
(2)</p>
<hr>

<p>
<span class="parno">66</span>
<a class="ms" id="p_3v_1018"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino
pavārenti. tehi pavāriyamāne athaññe āvāsikā bhikkhū āgacchanti thokatarā.
pavāritā suppavāritā, avasesehi pavāretabbaṃ. pavāritānaṃ āpatti dukkaṭassa.
(3)</p>
<hr>

<p>
<span class="parno">67</span>
<a class="ms" id="p_3v_1019"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te dhammasaññino vinayasaññino vaggā vaggasaññino
pavārenti. tehi pavāritamatte … pe …   avuṭṭhitāya parisāya … pe …   ekaccāya
vuṭṭhitāya parisāya … pe …   sabbāya vuṭṭhitāya parisāya, athaññe āvāsikā bhikkhū
āgacchanti bahutarā … pe …   samasamā … pe …   thokatarā. pavāritā suppavāritā, tesaṃ
santike pavāretabbaṃ. pavāritānaṃ āpatti dukkaṭassa. (4 –⁠15)</p>
<p class="endsutta">
<span class="parno">68</span>
<a class="ms" id="p_3v_1020"></a>
vaggāvaggasaññipannarasakaṃ niṭṭhitaṃ.</p>
<h2>11 vematikapannarasaka</h2>

<p>
<span class="parno">69</span>
<a class="ms" id="p_3v_1021"></a>
<a class="msdiv" id="msdiv224"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ pavāretuṃ, na nu kho kappatī’ti
vematikā pavārenti. tehi pavāriyamāne athaññe āvāsikā bhikkhū āgacchanti
bahutarā. tehi, bhikkhave, bhikkhūhi puna pavāretabbaṃ. pavāritānaṃ āpatti
dukkaṭassa. (1)</p>

<p>
<span class="parno">70</span>
<a class="ms" id="p_3v_1022"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ pavāretuṃ, na nu kho kappatī’ti
vematikā pavārenti. tehi pavāriyamāne athaññe āvāsikā bhikkhū āgacchanti
samasamā. pavāritā suppavāritā, avasesehi pavāretabbaṃ. pavāritānaṃ āpatti
dukkaṭassa. (2)</p>
<hr>

<p>
<span class="parno">71</span>
<a class="ms" id="p_3v_1023"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ pavāretuṃ, na nu kho kappatī’ti
vematikā pavārenti. tehi pavāriyamāne athaññe āvāsikā bhikkhū āgacchanti
thokatarā. pavāritā suppavāritā, avasesehi pavāretabbaṃ. pavāritānaṃ āpatti
dukkaṭassa. (3)</p>

<p>
<span class="parno">72</span>
<a class="ms" id="p_3v_1024"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappati nu kho amhākaṃ pavāretuṃ, na nu kho kappatī’ti
vematikā pavārenti. tehi pavāritamatte … pe …   avuṭṭhitāya parisāya … pe …   ekaccāya
vuṭṭhitāya parisāya … pe …   sabbāya vuṭṭhitāya parisāya, athaññe āvāsikā bhikkhū
āgacchanti bahutarā … pe …   samasamā … pe …   thokatarā. pavāritā suppavāritā, tesaṃ
santike pavāretabbaṃ. pavāritānaṃ āpatti dukkaṭassa. (4 –⁠15)</p>
<hr>
<p class="endsutta">
<span class="parno">73</span>
<a class="ms" id="p_3v_1025"></a>
vematikapannarasakaṃ niṭṭhitaṃ.</p>
<h2>12 kukkuccapakatapannarasaka</h2>

<p>
<span class="parno">74</span>
<a class="ms" id="p_3v_1026"></a>
<a class="msdiv" id="msdiv225"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ pavāretuṃ, nāmhākaṃ na kappatī’ti—
kukkuccapakatā pavārenti. tehi pavāriyamāne athaññe āvāsikā bhikkhū āgacchanti
bahutarā. tehi, bhikkhave, bhikkhūhi puna pavāretabbaṃ. pavāritānaṃ āpatti
dukkaṭassa. (1)</p>
<hr>

<p>
<span class="parno">75</span>
<a class="ms" id="p_3v_1027"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ pavāretuṃ, nāmhākaṃ na kappatī’ti—
kukkuccapakatā pavārenti. tehi pavāriyamāne athaññe āvāsikā bhikkhū āgacchanti
samasamā. pavāritā suppavāritā, avasesehi pavāretabbaṃ. pavāritānaṃ āpatti
dukkaṭassa. (2)</p>

<p>
<span class="parno">76</span>
<a class="ms" id="p_3v_1028"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ pavāretuṃ, nāmhākaṃ na kappatī’ti—
kukkuccapakatā pavārenti. tehi pavāriyamāne athaññe āvāsikā bhikkhū āgacchanti
thokatarā. pavāritā suppavāritā, avasesehi pavāretabbaṃ. pavāritānaṃ āpatti
dukkaṭassa. (3)</p>

<p>
<span class="parno">77</span>
<a class="ms" id="p_3v_1029"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘kappateva amhākaṃ pavāretuṃ, nāmhākaṃ na kappatī’ti—
kukkuccapakatā pavārenti. tehi pavāritamatte … pe …   avuṭṭhitāya parisāya … pe …
ekaccāya vuṭṭhitāya parisāya … pe …   sabbāya vuṭṭhitāya parisāya, athaññe āvāsikā
bhikkhū āgacchanti bahutarā … pe …   samasamā … pe …   thokatarā. pavāritā suppavāritā,
tesaṃ santike pavāretabbaṃ. pavāritānaṃ āpatti dukkaṭassa. (4 –⁠15)</p>
<hr>
<p class="endsutta">
<span class="parno">78</span>
<a class="ms" id="p_3v_1030"></a>
kukkuccapakatapannarasakaṃ niṭṭhitaṃ.</p>
<h2>13 bhedapurekkhārapannarasaka</h2>

<p>
<span class="parno">79</span>
<a class="ms" id="p_3v_1031"></a>
<a class="msdiv" id="msdiv226"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāriyamāne athaññe āvāsikā bhikkhū āgacchanti
bahutarā. tehi, bhikkhave, bhikkhūhi puna pavāretabbaṃ. pavāritānaṃ āpatti
thullaccayassa. (1)</p>
<hr>

<p>
<span class="parno">80</span>
<a class="ms" id="p_3v_1032"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāriyamāne athaññe āvāsikā bhikkhū āgacchanti
samasamā. pavāritā suppavāritā, avasesehi pavāretabbaṃ. pavāritānaṃ āpatti
thullaccayassa. (2)</p>
<hr>

<p>
<span class="parno">81</span>
<a class="ms" id="p_3v_1033"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāriyamāne athaññe āvāsikā bhikkhū āgacchanti
thokatarā. pavāritā suppavāritā, avasesehi pavāretabbaṃ. pavāritānaṃ āpatti
thullaccayassa. (3)</p>

<p>
<span class="parno">82</span>
<a class="ms" id="p_3v_1034"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte athaññe āvāsikā bhikkhū
āgacchanti bahutarā, tehi bhikkhave bhikkhūhi puna pavāretabbaṃ, pavāritānaṃ
āpatti thullaccayassa. (4)</p>
<hr>

<p>
<span class="parno">83</span>
<a class="ms" id="p_3v_1035"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte athaññe āvāsikā bhikkhū
āgacchanti samasamā. pavāritā suppavāritā, tesaṃ santike pavāretabbaṃ.
pavāritānaṃ āpatti thullaccayassa. (5)</p>

<p>
<span class="parno">84</span>
<a class="ms" id="p_3v_1036"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte athaññe āvāsikā bhikkhū
āgacchanti thokatarā. pavāritā suppavāritā, tesaṃ santike pavāretabbaṃ.
pavāritānaṃ āpatti thullaccayassa. (6)</p>

<p>
<span class="parno">85</span>
<a class="ms" id="p_3v_1037"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, avuṭṭhitāya parisāya, athaññe
āvāsikā bhikkhū āgacchanti bahutarā. tehi, bhikkhave, bhikkhūhi puna
pavāretabbaṃ. pavāritānaṃ āpatti thullaccayassa. (7)</p>

<p>
<span class="parno">86</span>
<a class="ms" id="p_3v_1038"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, avuṭṭhitāya parisāya, athaññe
āvāsikā bhikkhū āgacchanti samasamā. pavāritā suppavāritā, tesaṃ santike
pavāretabbaṃ. pavāritānaṃ āpatti thullaccayassa. (8)</p>

<p>
<span class="parno">87</span>
<a class="ms" id="p_3v_1039"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, avuṭṭhitāya parisāya, athaññe
āvāsikā bhikkhū āgacchanti thokatarā. pavāritā suppavāritā, tesaṃ santike
pavāretabbaṃ. pavāritānaṃ āpatti thullaccayassa. (9)</p>

<p>
<span class="parno">88</span>
<a class="ms" id="p_3v_1040"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, ekaccāya vuṭṭhitāya parisāya,
athaññe āvāsikā bhikkhū āgacchanti bahutarā. tehi, bhikkhave, bhikkhūhi puna
pavāretabbaṃ. pavāritānaṃ āpatti thullaccayassa. (10)</p>

<p>
<span class="parno">89</span>
<a class="ms" id="p_3v_1041"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, ekaccāya vuṭṭhitāya parisāya,
athaññe āvāsikā bhikkhū āgacchanti samasamā. pavāritā suppavāritā, tesaṃ
santike pavāretabbaṃ. pavāritānaṃ āpatti thullaccayassa. (11)</p>

<p>
<span class="parno">90</span>
<a class="ms" id="p_3v_1042"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, ekaccāya vuṭṭhitāya parisāya,
athaññe āvāsikā bhikkhū āgacchanti thokatarā. pavāritā suppavāritā, tesaṃ
santike pavāretabbaṃ. pavāritānaṃ āpatti thullaccayassa. (12)</p>

<p>
<span class="parno">91</span>
<a class="ms" id="p_3v_1043"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, sabbāya vuṭṭhitāya parisāya,
athaññe āvāsikā bhikkhū āgacchanti bahutarā. tehi, bhikkhave, bhikkhūhi puna
pavāretabbaṃ. pavāritānaṃ āpatti thullaccayassa. (13)</p>

<p>
<span class="parno">92</span>
<a class="ms" id="p_3v_1044"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, sabbāya vuṭṭhitāya parisāya,
athaññe āvāsikā bhikkhū āgacchanti samasamā. pavāritā suppavāritā, tesaṃ
santike pavāretabbaṃ. pavāritānaṃ āpatti thullaccayassa. (14)</p>

<p>
<span class="parno">93</span>
<a class="ms" id="p_3v_1045"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te jānanti—  ‘atthaññe āvāsikā
bhikkhū anāgatā’ti. te ‘nassantete, vinassantete, ko tehi attho’ti—
bhedapurekkhārā pavārenti. tehi pavāritamatte, sabbāya vuṭṭhitāya parisāya,
athaññe āvāsikā bhikkhū āgacchanti thokatarā. pavāritā suppavāritā, tesaṃ
santike pavāretabbaṃ. pavāritānaṃ āpatti thullaccayassa. (15)</p>
<hr>
<p class="endsutta">
<span class="parno">94</span>
<a class="ms" id="p_3v_1046"></a>
bhedapurekkhārapannarasakaṃ niṭṭhitaṃ.<br>
pañcavīsattikā niṭṭhitā.</p>
<h3>14 sīmokkantikapeyyāla</h3>

<p>
<span class="parno">95</span>
<a class="ms" id="p_3v_1047"></a>
<a class="msdiv" id="msdiv227"></a>
idha pana, bhikkhave, aññatarasmiṃ āvāse tadahu pavāraṇāya sambahulā āvāsikā
bhikkhū sannipatanti, pañca vā atirekā vā. te na jānanti—  ‘aññe āvāsikā
bhikkhū antosīmaṃ okkamantī’ti … pe …   te na jānanti—  ‘aññe āvāsikā bhikkhū
antosīmaṃ okkantā’ti … pe …   te na passanti—  ‘aññe āvāsike bhikkhū antosīmaṃ
okkamante … pe …   te na passanti—  ‘aññe āvāsike bhikkhū antosīmaṃ okkante … pe …   te
na suṇanti ‘aññe āvāsikā bhikkhū antosīmaṃ okkamantī’ti … pe …   te na suṇanti
‘aññe āvāsikā bhikkhū antosīmaṃ okkantā’ti … pe …  .</p>

<p>
<span class="parno">96</span>
<a class="ms" id="p_3v_1048"></a>
āvāsikena āvāsikā ekasatapañcasattati tikanayato, āvāsikena āgantukā,
āgantukena āvāsikā, āgantukena āgantukā, peyyālamukhena satta tikasatāni honti.</p>
<h3>15 divasanānatta</h3>

<p>
<span class="parno">97</span>
<a class="ms" id="p_3v_1049"></a>
<a class="msdiv" id="msdiv228"></a>
idha pana, bhikkhave, āvāsikānaṃ bhikkhūnaṃ cātuddaso hoti, āgantukānaṃ
pannaraso. sace āvāsikā bahutarā honti, āgantukehi āvāsikānaṃ anuvattitabbaṃ.
sace samasamā honti, āgantukehi āvāsikānaṃ anuvattitabbaṃ. sace āgantukā
bahutarā honti, āvāsikehi āgantukānaṃ anuvattitabbaṃ.</p>

<p>
<span class="parno">98</span>
<a class="ms" id="p_3v_1050"></a>
idha pana, bhikkhave, āvāsikānaṃ bhikkhūnaṃ pannaraso hoti, āgantukānaṃ
cātuddaso. sace āvāsikā bahutarā honti, āgantukehi āvāsikānaṃ anuvattitabbaṃ.
sace samasamā honti, āgantukehi āvāsikānaṃ anuvattitabbaṃ. sace āgantukā
bahutarā honti, āvāsikehi āgantukānaṃ anuvattitabbaṃ.</p>

<p>
<span class="parno">99</span>
<a class="ms" id="p_3v_1051"></a>
idha pana, bhikkhave, āvāsikānaṃ bhikkhūnaṃ pāṭipado hoti, āgantukānaṃ
pannaraso. sace āvāsikā bahutarā honti, āvāsikehi āgantukānaṃ nākāmā dātabbā
sāmaggī; āgantukehi nissīmaṃ gantvā pavāretabbaṃ. sace samasamā honti,
āvāsikehi āgantukānaṃ nākāmā dātabbā sāmaggī; āgantukehi nissīmaṃ gantvā
pavāretabbaṃ. sace āgantukā bahutarā honti, āvāsikehi āgantukānaṃ sāmaggī vā
dātabbā, nissīmaṃ vā gantabbaṃ.</p>

<p>
<span class="parno">100</span>
<a class="ms" id="p_3v_1052"></a>
idha pana, bhikkhave, āvāsikānaṃ bhikkhūnaṃ pannaraso hoti, āgantukānaṃ
pāṭipado. sace āvāsikā bahutarā honti, āgantukehi āvāsikānaṃ sāmaggī vā
dātabbā, nissīmaṃ vā gantabbaṃ. sace samasamā honti, āgantukehi āvāsikānaṃ
sāmaggī vā dātabbā, nissīmaṃ vā gantabbaṃ. sace āgantukā bahutarā honti,
āgantukehi āvāsikānaṃ nākāmā dātabbā sāmaggī; āvāsikehi nissīmaṃ gantvā
pavāretabbaṃ.</p>
<strong>16 lingādidassana</strong>

<p>
<span class="parno">101</span>
<a class="ms" id="p_3v_1053"></a>
<a class="msdiv" id="msdiv229"></a>
idha pana, bhikkhave, āgantukā bhikkhū passanti āvāsikānaṃ bhikkhūnaṃ
āvāsikākāraṃ, āvāsikalingaṃ, āvāsikanimittaṃ, āvāsikuddesaṃ, suppaññattaṃ
mañcapīṭhaṃ bhisibibbohanaṃ, pānīyaṃ paribhojanīyaṃ sūpaṭṭhitaṃ, pariveṇaṃ
susammaṭṭhaṃ; passitvā vematikā honti—  ‘atthi nu kho āvāsikā bhikkhū, natthi
nu kho’ti. te vematikā na vicinanti, avicinitvā pavārenti. āpatti
dukkaṭassa … pe …   te vematikā vicinanti, vicinitvā na passanti, apassitvā
pavārenti. anāpatti. te vematikā vicinanti, vicinitvā passanti, passitvā ekato
pavārenti. anāpatti. te vematikā vicinanti, vicinitvā passanti, passitvā
pāṭekkaṃ pavārenti. āpatti dukkaṭassa. te vematikā vicinanti, vicinitvā
passanti, passitvā—  ‘nassantete, vinassantete, ko tehi attho’ti—
bhedapurekkhārā pavārenti. āpatti thullaccayassa.</p>

<p>
<span class="parno">102</span>
<a class="ms" id="p_3v_1054"></a>
idha pana, bhikkhave, āgantukā bhikkhū suṇanti āvāsikānaṃ bhikkhūnaṃ
āvāsikākāraṃ, āvāsikalingaṃ, āvāsikanimittaṃ, āvāsikuddesaṃ, cankamantānaṃ
padasaddaṃ, sajjhāyasaddaṃ, ukkāsitasaddaṃ, khipitasaddaṃ; sutvā vematikā
honti—  ‘atthi nu kho āvāsikā bhikkhū, natthi nu kho’ti. te vematikā na
vicinanti, avicinitvā pavārenti. āpatti dukkaṭassa. te vematikā vicinanti,
vicinitvā na passanti, apassitvā pavārenti. anāpatti. te vematikā vicinanti,
vicinitvā passanti, passitvā ekato pavārenti. anāpatti. te vematikā vicinanti,
vicinitvā passanti, passitvā pāṭekkaṃ pavārenti. āpatti dukkaṭassa. te vematikā
vicinanti, vicinitvā passanti, passitvā—  ‘nassantete, vinassantete, ko tehi
attho’ti bhedapurekkhārā pavārenti. āpatti thullaccayassa.</p>

<p>
<span class="parno">103</span>
<a class="ms" id="p_3v_1055"></a>
idha pana, bhikkhave, āvāsikā bhikkhū passanti āgantukānaṃ bhikkhūnaṃ
āgantukākāraṃ, āgantukalingaṃ, āgantukanimittaṃ, āgantukuddesaṃ, aññātakaṃ
pattaṃ, aññātakaṃ cīvaraṃ, aññātakaṃ nisīdanaṃ, pādānaṃ dhotaṃ, udakanissekaṃ;
passitvā vematikā honti—  ‘atthi nu kho āgantukā bhikkhū, natthi nu kho’ti. te
vematikā na vicinanti, avicinitvā pavārenti. āpatti dukkaṭassa. te vematikā
vicinanti, vicinitvā na passanti, apassitvā pavārenti. anāpatti. te vematikā
vicinanti, vicinitvā passanti, passitvā ekato pavārenti. anāpatti. te vematikā
vicinanti, vicinitvā passanti, passitvā pāṭekkaṃ pavārenti. āpatti dukkaṭassa.
te vematikā vicinanti, vicinitvā passanti, passitvā—  ‘nassantete,
vinassantete, ko tehi attho’ti—  bhedapurekkhārā pavārenti. āpatti
thullaccayassa.</p>

<p>
<span class="parno">104</span>
<a class="ms" id="p_3v_1056"></a>
idha pana, bhikkhave, āvāsikā bhikkhū suṇanti āgantukānaṃ bhikkhūnaṃ
āgantukākāraṃ, āgantukalingaṃ, āgantukanimittaṃ, āgantukuddesaṃ, āgacchantānaṃ
padasaddaṃ, upāhanapapphoṭanasaddaṃ, ukkāsitasaddaṃ, khipitasaddaṃ; sutvā
vematikā honti—  ‘atthi nu kho āgantukā bhikkhū, natthi nu kho’ti. te vematikā
na vicinanti, avicinitvā pavārenti. āpatti dukkaṭassa. te vematikā vicinanti,
vicinitvā na passanti, apassitvā pavārenti. anāpatti. te vematikā vicinanti,
vicinitvā passanti, passitvā ekato pavārenti. anāpatti. te vematikā vicinanti,
vicinitvā passanti, passitvā pāṭekkaṃ pavārenti. āpatti dukkaṭassa. te vematikā
vicinanti, vicinitvā passanti, passitvā—  ‘nassantete, vinassantete, ko tehi
attho’ti—  bhedapurekkhārā pavārenti. āpatti thullaccayassa.</p>
<strong>17 nānāsaṃvāsakādīhipavāraṇā</strong>

<p>
<span class="parno">105</span>
<a class="ms" id="p_3v_1057"></a>
<a class="msdiv" id="msdiv230"></a>
idha pana, bhikkhave, āgantukā bhikkhū passanti āvāsike bhikkhū nānāsaṃvāsake.
te samānasaṃvāsakadiṭṭhiṃ paṭilabhanti, samānasaṃvāsakadiṭṭhiṃ paṭilabhitvā na
pucchanti, apucchitvā ekato pavārenti. anāpatti. te pucchanti, pucchitvā
nābhivitaranti, anabhivitaritvā ekato pavārenti. āpatti dukkaṭassa. te
pucchanti, pucchitvā nābhivitaranti, anabhivitaritvā pāṭekkaṃ pavārenti.
anāpatti.</p>

<p>
<span class="parno">106</span>
<a class="ms" id="p_3v_1058"></a>
idha pana, bhikkhave, āgantukā bhikkhū passanti āvāsike bhikkhū
samānasaṃvāsake. te nānāsaṃvāsakadiṭṭhiṃ paṭilabhanti, nānāsaṃvāsakadiṭṭhiṃ
paṭilabhitvā na pucchanti, apucchitvā ekato pavārenti. āpatti dukkaṭassa. te
pucchanti, pucchitvā abhivitaranti, abhivitaritvā pāṭekkaṃ pavārenti. āpatti
dukkaṭassa. te pucchanti, pucchitvā abhivitaranti, abhivitaritvā ekato
pavārenti. anāpatti.</p>

<p>
<span class="parno">107</span>
<a class="ms" id="p_3v_1059"></a>
idha pana, bhikkhave, āvāsikā bhikkhū passanti āgantuke bhikkhū nānāsaṃvāsake.
te samānasaṃvāsakadiṭṭhiṃ paṭilabhanti, samānasaṃvāsakadiṭṭhiṃ paṭilabhitvā na
pucchanti, apucchitvā ekato pavārenti. anāpatti. te pucchanti, pucchitvā
nābhivitaranti, anabhivitaritvā ekato pavārenti. āpatti dukkaṭassa. te
pucchanti, pucchitvā nābhivitaranti, anabhivitaritvā pāṭekkaṃ pavārenti.
anāpatti.</p>

<p>
<span class="parno">108</span>
<a class="ms" id="p_3v_1060"></a>
idha pana, bhikkhave, āvāsikā bhikkhū passanti āgantuke bhikkhū
samānasaṃvāsake. te nānāsaṃvāsakadiṭṭhiṃ paṭilabhanti, nānāsaṃvāsakadiṭṭhiṃ
paṭilabhitvā na pucchanti, apucchitvā ekato pavārenti. āpatti dukkaṭassa. te
pucchanti, pucchitvā abhivitaranti, abhivitaritvā pāṭekkaṃ pavārenti. āpatti
dukkaṭassa. te pucchanti, pucchitvā abhivitaranti, abhivitaritvā ekato
pavārenti. anāpatti.</p>
<strong>18 nagantabbavāra</strong>

<p>
<span class="parno">109</span>
<a class="ms" id="p_3v_1061"></a>
<a class="msdiv" id="msdiv231"></a>
na, bhikkhave, tadahu pavāraṇāya sabhikkhukā āvāsā abhikkhuko āvāso gantabbo,
aññatra saṇghena, aññatra antarāyā. na, bhikkhave, tadahu pavāraṇāya
sabhikkhukā āvāsā abhikkhuko anāvāso gantabbo, aññatra saṇghena, aññatra
antarāyā. na, bhikkhave, tadahu pavāraṇāya sabhikkhukā āvāsā abhikkhuko āvāso
vā anāvāso vā gantabbo, aññatra saṇghena, aññatra antarāyā.</p>

<p>
<span class="parno">110</span>
<a class="ms" id="p_3v_1062"></a>
na, bhikkhave, tadahu pavāraṇāya sabhikkhukā anāvāsā abhikkhuko āvāso gantabbo,
aññatra saṇghena, aññatra antarāyā. na, bhikkhave, tadahu pavāraṇāya
sabhikkhukā anāvāsā abhikkhuko anāvāso gantabbo, aññatra saṇghena, aññatra
antarāyā. na, bhikkhave, tadahu pavāraṇāya sabhikkhukā anāvāsā abhikkhuko āvāso
vā anāvāso vā gantabbo, aññatra saṇghena, aññatra antarāyā.</p>

<p>
<span class="parno">111</span>
<a class="ms" id="p_3v_1063"></a>
na, bhikkhave, tadahu pavāraṇāya sabhikkhukā āvāsā vā anāvāsā vā abhikkhuko
āvāso gantabbo, aññatra saṇghena, aññatra antarāyā. na, bhikkhave, tadahu
pavāraṇāya sabhikkhukā āvāsā vā anāvāsā vā abhikkhuko anāvāso gantabbo, aññatra
saṇghena, aññatra antarāyā. na, bhikkhave, tadahu pavāraṇāya sabhikkhukā āvāsā
vā anāvāsā vā abhikkhuko āvāso vā anāvāso vā gantabbo, aññatra saṇghena,
aññatra antarāyā.</p>

<p>
<span class="parno">112</span>
<a class="ms" id="p_3v_1064"></a>
na, bhikkhave, tadahu pavāraṇāya sabhikkhukā āvāsā sabhikkhuko āvāso gantabbo,
yatthassu bhikkhū nānāsaṃvāsakā, aññatra saṇghena, aññatra antarāyā. na,
bhikkhave, tadahu pavāraṇāya sabhikkhukā āvāsā sabhikkhuko anāvāso gantabbo,
yatthassu bhikkhū nānāsaṃvāsakā, aññatra saṇghena, aññatra antarāyā. na,
bhikkhave, tadahu pavāraṇāya sabhikkhukā āvāsā sabhikkhuko āvāso vā anāvāso vā
gantabbo, yatthassu bhikkhū nānāsaṃvāsakā, aññatra saṇghena, aññatra antarāyā.</p>

<p>
<span class="parno">113</span>
<a class="ms" id="p_3v_1065"></a>
na, bhikkhave, tadahu pavāraṇāya sabhikkhukā anāvāsā sabhikkhuko āvāso
gantabbo, yatthassu bhikkhū nānāsaṃvāsakā, aññatra saṇghena, aññatra antarāyā.
na, bhikkhave, tadahu pavāraṇāya sabhikkhukā anāvāsā sabhikkhuko anāvāso
gantabbo, yatthassu bhikkhū nānāsaṃvāsakā, aññatra saṇghena, aññatra antarāyā.
na, bhikkhave, tadahu pavāraṇāya sabhikkhukā anāvāsā sabhikkhuko āvāso vā
anāvāso vā gantabbo, yatthassu bhikkhū nānāsaṃvāsakā, aññatra saṇghena, aññatra
antarāyā.</p>

<p>
<span class="parno">114</span>
<a class="ms" id="p_3v_1066"></a>
na, bhikkhave, tadahu pavāraṇāya sabhikkhukā āvāsā vā anāvāsā vā sabhikkhuko
āvāso gantabbo, yatthassu bhikkhū nānāsaṃvāsakā, aññatra saṇghena, aññatra
antarāyā. na, bhikkhave, tadahu pavāraṇāya sabhikkhukā āvāsā vā anāvāsā vā
sabhikkhuko anāvāso gantabbo, yatthassu bhikkhū nānāsaṃvāsakā, aññatra
saṇghena, aññatra antarāyā. na, bhikkhave, tadahu pavāraṇāya sabhikkhukā āvāsā
vā anāvāsā vā sabhikkhuko āvāso vā anāvāso vā gantabbo, yatthassu bhikkhū
nānāsaṃvāsakā, aññatra saṇghena, aññatra antarāyā.</p>
<strong>19 gantabbavāra</strong>

<p>
<span class="parno">115</span>
<a class="ms" id="p_3v_1067"></a>
<a class="msdiv" id="msdiv232"></a>
gantabbo, bhikkhave, tadahu pavāraṇāya sabhikkhukā āvāsā sabhikkhuko āvāso,
yatthassu bhikkhū samānasaṃvāsakā, yaṃ jaññā ‘sakkomi ajjeva gantun’ti.
gantabbo, bhikkhave, tadahu pavāraṇāya sabhikkhukā āvāsā sabhikkhuko
anāvāso … pe …   sabhikkhuko āvāso vā anāvāso vā, yatthassu bhikkhū
samānasaṃvāsakā, yaṃ jaññā ‘sakkomi ajjeva gantun’ti.</p>

<p>
<span class="parno">116</span>
<a class="ms" id="p_3v_1068"></a>
gantabbo, bhikkhave, tadahu pavāraṇāya sabhikkhukā anāvāsā sabhikkhuko
āvāso … pe …   sabhikkhuko anāvāso … pe …   sabhikkhuko āvāso vā anāvāso vā, yatthassu
bhikkhū samānasaṃvāsakā, yaṃ jaññā ‘sakkomi ajjeva gantun’ti.</p>

<p>
<span class="parno">117</span>
<a class="ms" id="p_3v_1069"></a>
gantabbo, bhikkhave, tadahu pavāraṇāya sabhikkhukā āvāsā vā anāvāsā vā
sabhikkhuko āvāso … pe …   sabhikkhuko anāvāso … pe …   sabhikkhuko āvāso vā anāvāso
vā, yatthassu bhikkhū samānasaṃvāsakā, yaṃ jaññā ‘sakkomi ajjeva gantun’ti.</p>
<h3>20 vajjanīyapuggalasandassana</h3>

<p>
<span class="parno">118</span>
<a class="ms" id="p_3v_1070"></a>
<a class="msdiv" id="msdiv233"></a>
na, bhikkhave, bhikkhuniyā nisinnaparisāya pavāretabbaṃ. yo pavāreyya, āpatti
dukkaṭassa. na, bhikkhave, sikkhamānāya … pe …   na sāmaṇerassa … pe …   na
sāmaṇeriyā … pe …   na sikkhaṃ paccakkhātakassa … pe …   na antimavatthuṃ
ajjhāpannakassa nisinnaparisāya pavāretabbaṃ. yo pavāreyya, āpatti dukkaṭassa.</p>

<p>
<span class="parno">119</span>
<a class="ms" id="p_3v_1071"></a>
na āpattiyā adassane ukkhittakassa nisinnaparisāya pavāretabbaṃ. yo pavāreyya,
yathādhammo kāretabbo. na āpattiyā appaṭikamme ukkhittakassa … pe …   na pāpikāya
diṭṭhiyā appaṭinissagge ukkhittakassa nisinnaparisāya pavāretabbaṃ. yo
pavāreyya, yathādhammo kāretabbo.</p>

<p>
<span class="parno">120</span>
<a class="ms" id="p_3v_1072"></a>
na paṇḍakassa nisinnaparisāya pavāretabbaṃ. yo pavāreyya, āpatti dukkaṭassa. na
theyyasaṃvāsakassa … pe …   na titthiyapakkantakassa … pe …   na tiracchānagatassa … pe …
na mātughātakassa … pe …   na pitughātakassa … pe …   na arahantaghātakassa … pe …   na
bhikkhunidūsakassa … pe …   na saṇghabhedakassa … pe …   na lohituppādakassa … pe …   na
ubhatobyañjanakassa nisinnaparisāya pavāretabbaṃ. yo pavāreyya, āpatti
dukkaṭassa.</p>

<p>
<span class="parno">121</span>
<a class="ms" id="p_3v_1073"></a>
na, bhikkhave, pārivāsikapavāraṇādānena pavāretabbaṃ, aññatra avuṭṭhitāya
parisāya. na ca, bhikkhave, appavāraṇāya pavāretabbaṃ, aññatra
saṇghasāmaggiyā"ti.</p>
<p class="endsutta">
<span class="parno">122</span>
<a class="ms" id="p_3v_1074"></a>
dutiyabhāṇavāro niṭṭhito.</p>
<h3>21 dvevācikādipavāraṇā</h3>

<p>
<span class="parno">123</span>
<a class="ms" id="p_3v_1075"></a>
<a class="msdiv" id="msdiv234"></a>
tena kho pana samayena kosalesu janapade aññatarasmiṃ āvāse tadahu pavāraṇāya
savarabhayaṃ ahosi. bhikkhū nāsakkhiṃsu tevācikaṃ pavāretuṃ. bhagavato
etamatthaṃ ārocesuṃ. "anujānāmi, bhikkhave, dvevācikaṃ pavāretun"ti.</p>

<p>
<span class="parno">124</span>
<a class="ms" id="p_3v_1076"></a>
bāḷhataraṃ savarabhayaṃ ahosi. bhikkhū nāsakkhiṃsu dvevācikaṃ pavāretuṃ.
bhagavato etamatthaṃ ārocesuṃ. "anujānāmi, bhikkhave, ekavācikaṃ pavāretun"ti.</p>

<p>
<span class="parno">125</span>
<a class="ms" id="p_3v_1077"></a>
bāḷhataraṃ savarabhayaṃ ahosi. bhikkhū nāsakkhiṃsu ekavācikaṃ pavāretuṃ.
bhagavato etamatthaṃ ārocesuṃ. "anujānāmi, bhikkhave, samānavassikaṃ
pavāretun"ti.</p>
<hr>

<p>
<span class="parno">126</span>
<a class="ms" id="p_3v_1078"></a>
tena kho pana samayena aññatarasmiṃ āvāse tadahu pavāraṇāya manussehi dānaṃ
dentehi yebhuyyena ratti khepitā hoti. atha kho tesaṃ bhikkhūnaṃ etadahosi—
"manussehi dānaṃ dentehi yebhuyyena ratti khepitā. sace saṇgho tevācikaṃ
pavāressati, appavāritova saṇgho bhavissati, athāyaṃ ratti vibhāyissati. kathaṃ
nu kho amhehi paṭipajjitabban"ti? bhagavato etamatthaṃ ārocesuṃ.</p>

<p>
<span class="parno">127</span>
<a class="ms" id="p_3v_1079"></a>
"idha pana, bhikkhave, aññatarasmiṃ āvāse tadahu pavāraṇāya manussehi dānaṃ
dentehi yebhuyyena ratti khepitā hoti. tatra ce, bhikkhave, bhikkhūnaṃ evaṃ
hoti—  ‘manussehi dānaṃ dentehi yebhuyyena ratti khepitā. sace saṇgho tevācikaṃ
pavāressati, appavāritova saṇgho bhavissati, athāyaṃ ratti vibhāyissatī’ti,
byattena bhikkhunā paṭibalena saṇgho ñāpetabbo—</p>
<hr>

<p>
<span class="parno">128</span>
<a class="ms" id="p_3v_1080"></a>
‘suṇātu me, bhante, saṇgho. manussehi dānaṃ dentehi yebhuyyena ratti khepitā.
sace saṇgho tevācikaṃ pavāressati, appavāritova saṇgho bhavissati, athāyaṃ
ratti vibhāyissati. yadi saṇghassa pattakallaṃ, saṇgho dvevācikaṃ, ekavācikaṃ,
samānavassikaṃ pavāreyyā’ti.</p>

<p>
<span class="parno">129</span>
<a class="ms" id="p_3v_1081"></a>
idha pana, bhikkhave, aññatarasmiṃ āvāse tadahu pavāraṇāya bhikkhūhi dhammaṃ
bhaṇantehi … pe …   suttantikehi suttantaṃ sangāyantehi …   vinayadharehi vinayaṃ
vinicchinantehi …   dhammakathikehi dhammaṃ sākacchantehi …   bhikkhūhi kalahaṃ
karontehi yebhuyyena ratti khepitā hoti. tatra ce bhikkhūnaṃ evaṃ hoti—
‘bhikkhūhi kalahaṃ karontehi yebhuyyena ratti khepitā. sace saṇgho tevācikaṃ
pavāressati, appavāritova saṇgho bhavissati, athāyaṃ ratti vibhāyissatī’ti,
byattena bhikkhunā paṭibalena saṇgho ñāpetabbo—</p>
<hr>

<p>
<span class="parno">130</span>
<a class="ms" id="p_3v_1082"></a>
‘suṇātu me, bhante, saṇgho. bhikkhūhi kalahaṃ karontehi yebhuyyena ratti
khepitā. sace saṇgho tevācikaṃ pavāressati, appavāritova saṇgho bhavissati,
athāyaṃ ratti vibhāyissati. yadi saṇghassa pattakallaṃ, saṇgho dvevācikaṃ,
ekavācikaṃ, samānavassikaṃ pavāreyyā’"ti.</p>

<p>
<span class="parno">131</span>
<a class="ms" id="p_3v_1083"></a>
tena kho pana samayena kosalesu janapade aññatarasmiṃ āvāse tadahu pavāraṇāya
mahābhikkhusaṇgho sannipatito hoti, parittañca anovassikaṃ hoti, mahā ca megho
uggato hoti. atha kho tesaṃ bhikkhūnaṃ etadahosi—  "ayaṃ kho mahābhikkhusaṇgho
sannipatito, parittañca anovassikaṃ, mahā ca megho uggato. sace saṇgho
tevācikaṃ pavāressati, appavāritova saṇgho bhavissati, athāyaṃ megho
pavassissati. kathaṃ nu kho amhehi paṭipajjitabban"ti? bhagavato etamatthaṃ
ārocesuṃ.</p>

<p>
<span class="parno">132</span>
<a class="ms" id="p_3v_1084"></a>
"idha pana, bhikkhave, aññatarasmiṃ āvāse tadahu pavāraṇāya mahābhikkhusaṇgho
sannipatito hoti, parittañca anovassikaṃ hoti, mahā ca megho uggato hoti. tatra
ce bhikkhūnaṃ evaṃ hoti—  ‘ayaṃ kho mahābhikkhusaṇgho sannipatito, parittañca
anovassikaṃ, mahā ca megho uggato. sace saṇgho tevācikaṃ pavāressati,
appavāritova saṇgho bhavissati, athāyaṃ megho pavassissatī’ti. byattena
bhikkhunā paṭibalena saṇgho ñāpetabbo—</p>

<p>
<span class="parno">133</span>
<a class="ms" id="p_3v_1085"></a>
‘suṇātu me, bhante, saṇgho. ayaṃ mahābhikkhusaṇgho sannipatito, parittañca
anovassikaṃ, mahā ca megho uggato. sace saṇgho tevācikaṃ pavāressati,
appavāritova saṇgho bhavissati, athāyaṃ megho pavassissati. yadi saṇghassa
pattakallaṃ, saṇgho dvevācikaṃ, ekavācikaṃ, samānavassikaṃ pavāreyyā’ti.</p>

<p>
<span class="parno">134</span>
<a class="ms" id="p_3v_1086"></a>
idha pana, bhikkhave, aññatarasmiṃ āvāse tadahu pavāraṇāya rājantarāyo hoti … pe …
corantarāyo hoti …   agyantarāyo hoti …   udakantarāyo hoti …   manussantarāyo
hoti …   amanussantarāyo hoti …   vāḷantarāyo hoti …   sarīsapantarāyo hoti …
jīvitantarāyo hoti …   brahmacariyantarāyo hoti. tatra ce bhikkhūnaṃ evaṃ hoti—
‘ayaṃ kho brahmacariyantarāyo. sace saṇgho tevācikaṃ pavāressati, appavāritova
saṇgho bhavissati, athāyaṃ brahmacariyantarāyo bhavissatī’ti, byattena
bhikkhunā paṭibalena saṇgho ñāpetabbo—</p>

<p>
<span class="parno">135</span>
<a class="ms" id="p_3v_1087"></a>
‘suṇātu me, bhante, saṇgho. ayaṃ brahmacariyantarāyo. sace saṇgho tevācikaṃ
pavāressati, appavāritova saṇgho bhavissati, athāyaṃ brahmacariyantarāyo
bhavissati. yadi saṇghassa pattakallaṃ, saṇgho dvevācikaṃ, ekavācikaṃ,
samānavassikaṃ pavāreyyā’"ti.</p>
<h3>22 pavāraṇāṭhapana</h3>

<p>
<span class="parno">136</span>
<a class="ms" id="p_3v_1088"></a>
<a class="msdiv" id="msdiv235"></a>
tena kho pana samayena chabbaggiyā bhikkhū sāpattikā pavārenti. bhagavato
etamatthaṃ ārocesuṃ. "na, bhikkhave, sāpattikena pavāretabbaṃ. yo pavāreyya,
āpatti dukkaṭassa. anujānāmi, bhikkhave, yo sāpattiko pavāreti, tassa okāsaṃ
kārāpetvā āpattiyā codetun"ti.</p>

<p>
<span class="parno">137</span>
<a class="ms" id="p_3v_1089"></a>
tena kho pana samayena chabbaggiyā bhikkhū okāsaṃ kārāpiyamānā na icchanti
okāsaṃ kātuṃ. bhagavato etamatthaṃ ārocesuṃ. "anujānāmi, bhikkhave, okāsaṃ
akarontassa pavāraṇaṃ ṭhapetuṃ. evañca pana, bhikkhave, ṭhapetabbā. tadahu
pavāraṇāya cātuddase vā pannarase vā tasmiṃ puggale sammukhībhūte saṇghamajjhe
udāharitabbaṃ—  ‘suṇātu me, bhante, saṇgho. itthannāmo puggalo sāpattiko. tassa
pavāraṇaṃ ṭhapemi. na tasmiṃ sammukhībhūte pavāretabban’ti. ṭhapitā hoti
pavāraṇā"ti.</p>

<p>
<span class="parno">138</span>
<a class="ms" id="p_3v_1090"></a>
tena kho pana samayena chabbaggiyā bhikkhū—  "puramhākaṃ pesalā bhikkhū
pavāraṇaṃ ṭhapentī"ti—  paṭikacceva suddhānaṃ bhikkhūnaṃ anāpattikānaṃ
avatthusmiṃ akāraṇe pavāraṇaṃ ṭhapenti, pavāritānampi pavāraṇaṃ ṭhapenti.
bhagavato etamatthaṃ ārocesuṃ. "na, bhikkhave, suddhānaṃ bhikkhūnaṃ
anāpattikānaṃ avatthusmiṃ akāraṇe pavāraṇā ṭhapetabbā. yo ṭhapeyya, āpatti
dukkaṭassa. na, bhikkhave, pavāritānampi pavāraṇā ṭhapetabbā. yo ṭhapeyya,
āpatti dukkaṭassa.</p>

<p>
<span class="parno">139</span>
<a class="ms" id="p_3v_1091"></a>
<a class="msdiv" id="msdiv236"></a>
evaṃ kho, bhikkhave, ṭhapitā hoti pavāraṇā, evaṃ aṭṭhapitā. kathañca,
bhikkhave, aṭṭhapitā hoti pavāraṇā? tevācikāya ce, bhikkhave, pavāraṇāya
bhāsitāya lapitāya pariyositāya pavāraṇaṃ ṭhapeti, aṭṭhapitā hoti pavāraṇā.
dvevācikāya ce, bhikkhave …   ekavācikāya ce, bhikkhave …   samānavassikāya ce,
bhikkhave, pavāraṇāya bhāsitāya lapitāya pariyositāya pavāraṇaṃ ṭhapeti,
aṭṭhapitā hoti pavāraṇā. evaṃ kho, bhikkhave, aṭṭhapitā hoti pavāraṇā.</p>

<p>
<span class="parno">140</span>
<a class="ms" id="p_3v_1092"></a>
kathañca, bhikkhave, ṭhapitā hoti pavāraṇā? tevācikāya ce, bhikkhave,
pavāraṇāya bhāsitāya lapitāya apariyositāya pavāraṇaṃ ṭhapeti, ṭhapitā hoti
pavāraṇā. dvevācikāya ce, bhikkhave …   ekavācikāya ce, bhikkhave …
samānavassikāya ce, bhikkhave, pavāraṇāya bhāsitāya lapitāya apariyositāya
pavāraṇaṃ ṭhapeti, ṭhapitā hoti pavāraṇā. evaṃ kho, bhikkhave, ṭhapitā hoti
pavāraṇā.</p>

<p>
<span class="parno">141</span>
<a class="ms" id="p_3v_1093"></a>
<a class="msdiv" id="msdiv237"></a>
idha pana, bhikkhave, tadahu pavāraṇāya bhikkhu bhikkhussa pavāraṇaṃ ṭhapeti.
tañce bhikkhuṃ aññe bhikkhū jānanti—  ‘ayaṃ kho āyasmā aparisuddhakāyasamācāro,
aparisuddhavacīsamācāro, aparisuddhājīvo, bālo, abyatto, na paṭibalo
anuyuñjīyamāno anuyogaṃ dātun’ti, ‘alaṃ, bhikkhu, mā bhaṇḍanaṃ, mā kalahaṃ, mā
viggahaṃ, mā vivādan’ti omadditvā saṇghena pavāretabbaṃ.</p>

<p>
<span class="parno">142</span>
<a class="ms" id="p_3v_1094"></a>
idha pana, bhikkhave, tadahu pavāraṇāya bhikkhu bhikkhussa pavāraṇaṃ ṭhapeti.
tañce bhikkhuṃ aññe bhikkhū jānanti—  ‘ayaṃ kho āyasmā parisuddhakāyasamācāro,
aparisuddhavacīsamācāro, aparisuddhājīvo, bālo, abyatto, na paṭibalo
anuyuñjīyamāno anuyogaṃ dātun’ti, ‘alaṃ, bhikkhu, mā bhaṇḍanaṃ, mā kalahaṃ, mā
viggahaṃ, mā vivādan’ti omadditvā saṇghena pavāretabbaṃ.</p>

<p>
<span class="parno">143</span>
<a class="ms" id="p_3v_1095"></a>
idha pana, bhikkhave, tadahu pavāraṇāya bhikkhu bhikkhussa pavāraṇaṃ ṭhapeti.
tañce bhikkhuṃ aññe bhikkhū jānanti—  ‘ayaṃ kho āyasmā parisuddhakāyasamācāro,
parisuddhavacīsamācāro, aparisuddhājīvo, bālo, abyatto, na paṭibalo
anuyuñjīyamāno anuyogaṃ dātun’ti, ‘alaṃ, bhikkhu, mā bhaṇḍanaṃ, mā kalahaṃ, mā
viggahaṃ, mā vivādan’ti omadditvā saṇghena pavāretabbaṃ.</p>

<p>
<span class="parno">144</span>
<a class="ms" id="p_3v_1096"></a>
idha pana, bhikkhave, tadahu pavāraṇāya bhikkhu bhikkhussa pavāraṇaṃ ṭhapeti.
tañce bhikkhuṃ aññe bhikkhū jānanti—  ‘ayaṃ kho āyasmā parisuddhakāyasamācāro,
parisuddhavacīsamācāro, parisuddhājīvo, bālo, abyatto, na paṭibalo
anuyuñjīyamāno anuyogaṃ dātun’ti, ‘alaṃ, bhikkhu, mā bhaṇḍanaṃ, mā kalahaṃ, mā
viggahaṃ, mā vivādan’ti omadditvā saṇghena pavāretabbaṃ.</p>
<hr>

<p>
<span class="parno">145</span>
<a class="ms" id="p_3v_1097"></a>
idha pana, bhikkhave, tadahu pavāraṇāya bhikkhu bhikkhussa pavāraṇaṃ ṭhapeti.
tañce bhikkhuṃ aññe bhikkhū jānanti—  ‘ayaṃ kho āyasmā parisuddhakāyasamācāro,
parisuddhavacīsamācāro, parisuddhājīvo, paṇḍito, byatto, paṭibalo
anuyuñjīyamāno anuyogaṃ dātun’ti, so evamassa vacanīyo, ‘yaṃ kho tvaṃ, āvuso,
imassa bhikkhuno pavāraṇaṃ ṭhapesi, kimhi naṃ ṭhapesi, sīlavipattiyā vā
ṭhapesi, ācāravipattiyā vā ṭhapesi, diṭṭhivipattiyā vā ṭhapesī’ti? so ce evaṃ
vadeyya—  ‘sīlavipattiyā vā ṭhapemi, ācāravipattiyā vā ṭhapemi, diṭṭhivipattiyā
vā ṭhapemī’ti, so evamassa vacanīyo—  ‘jānāsi panāyasmā sīlavipattiṃ, jānāsi
ācāravipattiṃ, jānāsi diṭṭhivipattin’ti? so ce evaṃ vadeyya—  ‘jānāmi kho ahaṃ,
āvuso, sīlavipattiṃ, jānāmi ācāravipattiṃ, jānāmi diṭṭhivipattin’ti, so
evamassa vacanīyo—  ‘katamā panāvuso, sīlavipatti, katamā ācāravipatti, katamā
diṭṭhivipattī’ti? so ce evaṃ vadeyya—  ‘cattāri pārājikāni, terasa
saṇghādisesā, ayaṃ sīlavipatti; thullaccayaṃ, pācittiyaṃ, pāṭidesanīyaṃ,
dukkaṭaṃ, dubbhāsitaṃ, ayaṃ ācāravipatti; micchādiṭṭhi, antaggāhikādiṭṭhi, ayaṃ
diṭṭhivipattī’ti, so evamassa vacanīyo—  ‘yaṃ kho tvaṃ, āvuso, imassa
bhikkhuno pavāraṇaṃ ṭhapesi, diṭṭhena vā ṭhapesi, sutena vā ṭhapesi,
parisankāya vā ṭhapesī’ti? so ce evaṃ vadeyya—  ‘diṭṭhena vā ṭhapemi, sutena vā
ṭhapemi, parisankāya vā ṭhapemī’ti, so evamassa vacanīyo—  ‘yaṃ kho tvaṃ,
āvuso, imassa bhikkhuno diṭṭhena pavāraṇaṃ ṭhapesi, kiṃ te diṭṭhaṃ, kinti te
diṭṭhaṃ, kadā te diṭṭhaṃ, kattha te diṭṭhaṃ, pārājikaṃ ajjhāpajjanto diṭṭho,
saṇghādisesaṃ ajjhāpajjanto diṭṭho, thullaccayaṃ …   pācittiyaṃ …   pāṭidesanīyaṃ …
dukkaṭaṃ …   dubbhāsitaṃ ajjhāpajjanto diṭṭho, kattha ca tvaṃ ahosi, kattha
cāyaṃ bhikkhu ahosi, kiñca tvaṃ karosi, kiñcāyaṃ bhikkhu karotī’ti? so ce evaṃ
vadeyya—  ‘na kho ahaṃ, āvuso, imassa bhikkhuno diṭṭhena pavāraṇaṃ ṭhapemi, api
ca sutena pavāraṇaṃ ṭhapemī’ti, so evamassa vacanīyo—  ‘yaṃ kho tvaṃ, āvuso,
imassa bhikkhuno sutena pavāraṇaṃ ṭhapesi, kiṃ te sutaṃ, kinti te sutaṃ, kadā
te sutaṃ, kattha te sutaṃ, pārājikaṃ ajjhāpannoti sutaṃ, saṇghādisesaṃ
ajjhāpannoti sutaṃ, thullaccayaṃ …   pācittiyaṃ …   pāṭidesanīyaṃ …   dukkaṭaṃ …
dubbhāsitaṃ ajjhāpannoti sutaṃ, bhikkhussa sutaṃ, bhikkhuniyā sutaṃ,
sikkhamānāya sutaṃ, sāmaṇerassa sutaṃ, sāmaṇeriyā sutaṃ, upāsakassa sutaṃ,
upāsikāya sutaṃ, rājūnaṃ sutaṃ, rājamahāmattānaṃ sutaṃ, titthiyānaṃ sutaṃ,
titthiyasāvakānaṃ sutan’ti? so ce evaṃ vadeyya—  ‘na kho ahaṃ, āvuso, imassa
bhikkhuno sutena pavāraṇaṃ ṭhapemi, api ca parisankāya pavāraṇaṃ ṭhapemī’ti, so
evamassa vacanīyo—  ‘yaṃ kho tvaṃ, āvuso, imassa bhikkhuno parisankāya
pavāraṇaṃ ṭhapesi, kiṃ parisankasi, kinti parisankasi, kadā parisankasi, kattha
parisankasi, pārājikaṃ ajjhāpannoti parisankasi, saṇghādisesaṃ ajjhāpannoti
parisankasi, thullaccayaṃ …   pācittiyaṃ …   pāṭidesanīyaṃ …   dukkaṭaṃ …   dubbhāsitaṃ
ajjhāpannoti parisankasi, bhikkhussa sutvā parisankasi, bhikkhuniyā sutvā
parisankasi, sikkhamānāya sutvā parisankasi, sāmaṇerassa sutvā parisankasi,
sāmaṇeriyā sutvā parisankasi, upāsakassa sutvā parisankasi, upāsikāya sutvā
parisankasi, rājūnaṃ sutvā parisankasi, rājamahāmattānaṃ sutvā parisankasi,
titthiyānaṃ sutvā parisankasi, titthiyasāvakānaṃ sutvā parisankasī’ti? so ce
evaṃ vadeyya—  ‘na kho ahaṃ, āvuso, imassa bhikkhuno parisankāya pavāraṇaṃ
ṭhapemi, api ca ahampi na jānāmi kena panāhaṃ imassa bhikkhuno pavāraṇaṃ
ṭhapemī’ti. so ce, bhikkhave, codako bhikkhu anuyogena viññūnaṃ sabrahmacārīnaṃ
cittaṃ na ārādheti, ananuvādo cudito bhikkhūti alaṃvacanāya. so ce, bhikkhave,
codako bhikkhu anuyogena viññūnaṃ sabrahmacārīnaṃ cittaṃ ārādheti, sānuvādo
cudito bhikkhūti alaṃvacanāya. so ce, bhikkhave, codako bhikkhu amūlakena
pārājikena anuddhaṃsitaṃ paṭijānāti, saṇghādisesaṃ āropetvā saṇghena
pavāretabbaṃ. so ce, bhikkhave, codako bhikkhu amūlakena saṇghādisesena
anuddhaṃsitaṃ paṭijānāti, yathādhammaṃ kārāpetvā saṇghena pavāretabbaṃ. so ce,
bhikkhave, codako, bhikkhu amūlakena thullaccayena …   pācittiyena …
pāṭidesanīyena …   dukkaṭena …   dubbhāsitena anuddhaṃsitaṃ paṭijānāti,
yathādhammaṃ kārāpetvā saṇghena pavāretabbaṃ. so ce, bhikkhave, cudito bhikkhu
pārājikaṃ ajjhāpannoti paṭijānāti, nāsetvā saṇghena pavāretabbaṃ. so ce,
bhikkhave, cudito bhikkhu saṇghādisesaṃ ajjhāpannoti paṭijānāti, saṇghādisesaṃ
āropetvā saṇghena pavāretabbaṃ. so ce, bhikkhave, cudito bhikkhu thullaccayaṃ …
pācittiyaṃ …   pāṭidesanīyaṃ …   dukkaṭaṃ …   dubbhāsitaṃ ajjhāpannoti paṭijānāti,
yathādhammaṃ kārāpetvā saṇghena pavāretabbaṃ.</p>
<h3>23 thullaccayavatthukādi</h3>

<p>
<span class="parno">146</span>
<a class="ms" id="p_3v_1098"></a>
<a class="msdiv" id="msdiv238"></a>
idha pana, bhikkhave, bhikkhu tadahu pavāraṇāya thullaccayaṃ ajjhāpanno hoti.
ekacce bhikkhū thullaccayadiṭṭhino honti, ekacce bhikkhū saṇghādisesadiṭṭhino
honti. ye te, bhikkhave, bhikkhū thullaccayadiṭṭhino, tehi so, bhikkhave,
bhikkhu ekamantaṃ apanetvā yathādhammaṃ kārāpetvā saṇghaṃ upasankamitvā
evamassa vacanīyo—  ‘yaṃ kho so, āvuso, bhikkhu āpattiṃ āpanno, sāssa
yathādhammaṃ paṭikatā. yadi saṇghassa pattakallaṃ, saṇgho pavāreyyā’ti.</p>

<p>
<span class="parno">147</span>
<a class="ms" id="p_3v_1099"></a>
idha pana, bhikkhave, bhikkhu tadahu pavāraṇāya thullaccayaṃ ajjhāpanno hoti.
ekacce bhikkhū thullaccayadiṭṭhino honti, ekacce bhikkhū pācittiyadiṭṭhino
honti … pe …   ekacce bhikkhū thullaccayadiṭṭhino honti, ekacce bhikkhū
pāṭidesanīyadiṭṭhino honti …   ekacce bhikkhū thullaccayadiṭṭhino honti, ekacce
bhikkhū dukkaṭadiṭṭhino honti …   ekacce bhikkhū thullaccayadiṭṭhino honti,
ekacce bhikkhū dubbhāsitadiṭṭhino honti. ye te, bhikkhave, bhikkhū
thullaccayadiṭṭhino, tehi so, bhikkhave, bhikkhu ekamantaṃ apanetvā
yathādhammaṃ kārāpetvā saṇghaṃ upasankamitvā evamassa vacanīyo—  ‘yaṃ kho so,
āvuso, bhikkhu āpattiṃ āpanno, sāssa yathādhammaṃ paṭikatā. yadi saṇghassa
pattakallaṃ, saṇgho pavāreyyā’ti.</p>

<p>
<span class="parno">148</span>
<a class="ms" id="p_3v_1100"></a>
idha pana, bhikkhave, bhikkhu tadahu pavāraṇāya pācittiyaṃ ajjhāpanno hoti … pe …
pāṭidesanīyaṃ ajjhāpanno hoti …   dukkaṭaṃ ajjhāpanno hoti …   dubbhāsitaṃ
ajjhāpanno hoti. ekacce bhikkhū dubbhāsitadiṭṭhino honti, ekacce bhikkhū
saṇghādisesadiṭṭhino honti. ye te, bhikkhave, bhikkhū dubbhāsitadiṭṭhino, tehi
so, bhikkhave, bhikkhu ekamantaṃ apanetvā yathādhammaṃ kārāpetvā saṇghaṃ
upasankamitvā evamassa vacanīyo—  ‘yaṃ kho so, āvuso, bhikkhu āpattiṃ āpanno,
sāssa yathādhammaṃ paṭikatā. yadi saṇghassa pattakallaṃ, saṇgho pavāreyyā’ti.</p>

<p>
<span class="parno">149</span>
<a class="ms" id="p_3v_1101"></a>
idha pana, bhikkhave, bhikkhu tadahu pavāraṇāya dubbhāsitaṃ ajjhāpanno hoti.
ekacce bhikkhū dubbhāsitadiṭṭhino honti, ekacce bhikkhū thullaccayadiṭṭhino
honti … pe …   ekacce bhikkhū dubbhāsitadiṭṭhino honti, ekacce bhikkhū
pācittiyadiṭṭhino honti …   ekacce bhikkhū dubbhāsitadiṭṭhino honti, ekacce
bhikkhū pāṭidesanīyadiṭṭhino honti …   ekacce bhikkhū dubbhāsitadiṭṭhino honti,
ekacce bhikkhū dukkaṭadiṭṭhino honti. ye te, bhikkhave, bhikkhū
dubbhāsitadiṭṭhino, tehi so, bhikkhave, bhikkhu ekamantaṃ apanetvā yathādhammaṃ
kārāpetvā saṇghaṃ upasankamitvā evamassa vacanīyo—  ‘yaṃ kho so, āvuso,
bhikkhu āpattiṃ āpanno, sāssa yathādhammaṃ paṭikatā. yadi saṇghassa
pattakallaṃ, saṇgho pavāreyyā’ti.</p>
<h3>24 vatthuṭhapanādi</h3>

<p>
<span class="parno">150</span>
<a class="ms" id="p_3v_1102"></a>
<a class="msdiv" id="msdiv239"></a>
idha pana, bhikkhave, bhikkhu tadahu pavāraṇāya saṇghamajjhe udāhareyya—
‘suṇātu me, bhante, saṇgho. idaṃ vatthu paññāyati, na puggalo. yadi saṇghassa
pattakallaṃ, vatthuṃ ṭhapetvā saṇgho pavāreyyā’ti. so evamassa vacanīyo—
‘bhagavatā kho, āvuso, visuddhānaṃ pavāraṇā paññattā. sace vatthu paññāyati, na
puggalo, idāneva naṃ vadehī’ti.</p>

<p>
<span class="parno">151</span>
<a class="ms" id="p_3v_1103"></a>
idha pana, bhikkhave, bhikkhu tadahu pavāraṇāya saṇghamajjhe udāhareyya—
‘suṇātu me, bhante, saṇgho. ayaṃ puggalo paññāyati, na vatthu. yadi saṇghassa
pattakallaṃ, puggalaṃ ṭhapetvā saṇgho pavāreyyā’ti. so evamassa vacanīyo—
‘bhagavatā kho, āvuso, samaggānaṃ pavāraṇā paññattā. sace puggalo paññāyati, na
vatthu, idāneva naṃ vadehī’ti.</p>

<p>
<span class="parno">152</span>
<a class="ms" id="p_3v_1104"></a>
idha pana, bhikkhave, bhikkhu tadahu pavāraṇāya saṇghamajjhe udāhareyya—
‘suṇātu me, bhante, saṇgho. idaṃ vatthu ca puggalo ca paññāyati. yadi saṇghassa
pattakallaṃ, vatthuñca puggalañca ṭhapetvā saṇgho pavāreyyā’ti. so evamassa
vacanīyo—  ‘bhagavatā kho, āvuso, visuddhānañca samaggānañca pavāraṇā paññattā.
sace vatthu ca puggalo ca paññāyati, idāneva naṃ vadehī’ti.</p>

<p>
<span class="parno">153</span>
<a class="ms" id="p_3v_1105"></a>
pubbe ce, bhikkhave, pavāraṇāya vatthu paññāyati, pacchā puggalo, kallaṃ
vacanāya. pubbe ce, bhikkhave, pavāraṇāya puggalo paññāyati, pacchā vatthu,
kallaṃ vacanāya. pubbe ce, bhikkhave, pavāraṇāya vatthu ca puggalo ca
paññāyati, tañce katāya pavāraṇāya ukkoṭeti, ukkoṭanakaṃ pācittiyan"ti.</p>
<h3>25 bhaṇḍanakārakavatthu</h3>

<p>
<span class="parno">154</span>
<a class="ms" id="p_3v_1106"></a>
<a class="msdiv" id="msdiv240"></a>
tena kho pana samayena sambahulā sandiṭṭhā sambhattā bhikkhū kosalesu janapade
aññatarasmiṃ āvāse vassaṃ upagacchiṃsu. tesaṃ sāmantā aññe bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
vassaṃ upagacchiṃsu—  "mayaṃ tesaṃ bhikkhūnaṃ vassaṃvuṭṭhānaṃ pavāraṇāya
pavāraṇaṃ ṭhapessāmā"ti. assosuṃ kho te bhikkhū—  "amhākaṃ kira sāmantā aññe
bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā vassaṃ upagatā—  ‘mayaṃ tesaṃ bhikkhūnaṃ vassaṃvuṭṭhānaṃ
pavāraṇāya pavāraṇaṃ ṭhapessāmā’ti. kathaṃ nu kho amhehi paṭipajjitabban"ti?
bhagavato etamatthaṃ ārocesuṃ.</p>

<p>
<span class="parno">155</span>
<a class="ms" id="p_3v_1107"></a>
"idha pana, bhikkhave, sambahulā sandiṭṭhā sambhattā bhikkhū aññatarasmiṃ āvāse
vassaṃ upagacchanti. tesaṃ sāmantā aññe bhikkhū bhaṇḍanakārakā kalahakārakā
vivādakārakā bhassakārakā saṇghe adhikaraṇakārakā vassaṃ upagacchanti—  ‘mayaṃ
tesaṃ bhikkhūnaṃ vassaṃvuṭṭhānaṃ pavāraṇāya pavāraṇaṃ ṭhapessāmā’ti. anujānāmi,
bhikkhave, tehi bhikkhūhi dve tayo uposathe cātuddasike kātuṃ—  ‘kathaṃ mayaṃ
tehi bhikkhūhi paṭhamataraṃ pavāreyyāmā’ti. te ce, bhikkhave, bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
taṃ āvāsaṃ āgacchanti, tehi, bhikkhave, āvāsikehi bhikkhūhi lahuṃ lahuṃ
sannipatitvā pavāretabbaṃ, pavāretvā vattabbā—  ‘pavāritā kho mayaṃ, āvuso;
yathāyasmantā maññanti tathā karontū’ti. te ce, bhikkhave, bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
asaṃvihitā taṃ āvāsaṃ āgacchanti, tehi, bhikkhave, āvāsikehi bhikkhūhi āsanaṃ
paññapetabbaṃ, pādodakaṃ pādapīṭhaṃ pādakathalikaṃ upanikkhipitabbaṃ,
paccuggantvā pattacīvaraṃ paṭiggahetabbaṃ, pānīyena paripucchitabbā; tesaṃ
vikkhitvā nissīmaṃ gantvā pavāretabbaṃ, pavāretvā vattabbā—  ‘pavāritā kho
mayaṃ, āvuso; yathāyasmantā maññanti tathā karontū’ti. evañcetaṃ labhetha,
iccetaṃ kusalaṃ. no ce labhetha, āvāsikena bhikkhunā byattena paṭibalena
āvāsikā bhikkhū ñāpetabbā—</p>

<p>
<span class="parno">156</span>
<a class="ms" id="p_3v_1108"></a>
‘suṇantu me, āyasmanto, āvāsikā. yadāyasmantānaṃ pattakallaṃ, idāni uposathaṃ
kareyyāma, pātimokkhaṃ uddiseyyāma, āgame kāḷe pavāreyyāmā’ti. te ce,
bhikkhave, bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā te bhikkhū evaṃ vadeyyuṃ—  ‘sādhāvuso, idāneva no
pavārethā’ti, te evamassu vacanīyā—  ‘anissarā kho tumhe, āvuso, amhākaṃ
pavāraṇāya; na tāva mayaṃ pavāreyyāmā’ti. te ce, bhikkhave, bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
taṃ kāḷaṃ anuvaseyyuṃ, āvāsikena, bhikkhave, bhikkhunā byattena paṭibalena
āvāsikā bhikkhū ñāpetabbā—</p>

<p>
<span class="parno">157</span>
<a class="ms" id="p_3v_1109"></a>
‘suṇantu me, āyasmanto, āvāsikā. yadāyasmantānaṃ pattakallaṃ, idāni uposathaṃ
kareyyāma, pātimokkhaṃ uddiseyyāma, āgame juṇhe pavāreyyāmā’ti. te ce,
bhikkhave, bhikkhū bhaṇḍanakārakā kalahakārakā vivādakārakā bhassakārakā saṇghe
adhikaraṇakārakā te bhikkhū evaṃ vadeyyuṃ—  ‘sādhāvuso, idāneva no
pavāreyyāthā’ti, te evamassu vacanīyā—  ‘anissarā kho tumhe, āvuso, amhākaṃ
pavāraṇāya, na tāva mayaṃ pavāreyyāmā’ti. te ce, bhikkhave, bhikkhū
bhaṇḍanakārakā kalahakārakā vivādakārakā bhassakārakā saṇghe adhikaraṇakārakā
tampi juṇhaṃ anuvaseyyuṃ, tehi, bhikkhave, bhikkhūhi sabbeheva āgame juṇhe
komudiyā cātumāsiniyā akāmā pavāretabbaṃ.</p>
<hr>

<p>
<span class="parno">158</span>
<a class="ms" id="p_3v_1110"></a>
tehi ce, bhikkhave, bhikkhūhi pavāriyamāne gilāno agilānassa pavāraṇaṃ ṭhapeti,
so evamassa vacanīyo—  ‘āyasmā kho gilāno. gilāno ca ananuyogakkhamo vutto
bhagavatā. āgamehi, āvuso, yāva arogo hosi. arogo ākankhamāno codessasī’ti.
evañce vuccamāno codeti, anādariye pācittiyaṃ. tehi ce, bhikkhave, bhikkhūhi
pavāriyamāne agilāno gilānassa pavāraṇaṃ ṭhapeti, so evamassa vacanīyo—  ‘ayaṃ
kho, āvuso, bhikkhu gilāno. gilāno ca ananuyogakkhamo vutto bhagavatā. āgamehi,
āvuso, yāvāyaṃ bhikkhu arogo hoti. arogaṃ ākankhamāno codessasī’ti. evañce
vuccamāno codeti, anādariye pācittiyaṃ. tehi ce, bhikkhave, bhikkhūhi
pavāriyamāne gilāno gilānassa pavāraṇaṃ ṭhapeti, so evamassa vacanīyo—
‘āyasmantā kho gilānā. gilāno ca ananuyogakkhamo vutto bhagavatā. āgamehi,
āvuso, yāva arogā hotha. arogo arogaṃ ākankhamāno codessasī’ti. evañce
vuccamāno codeti, anādariye pācittiyaṃ. tehi ce, bhikkhave, bhikkhūhi
pavāriyamāne agilāno agilānassa pavāraṇaṃ ṭhapeti, ubho saṇghena samanuyuñjitvā
samanugāhitvā yathādhammaṃ kārāpetvā saṇghena pavāretabban"ti.</p>
<h2>26 pavāraṇāsangaha</h2>

<p>
<span class="parno">159</span>
<a class="ms" id="p_3v_1111"></a>
<a class="msdiv" id="msdiv241"></a>
tena kho pana samayena sambahulā sandiṭṭhā sambhattā bhikkhū kosalesu janapade
aññatarasmiṃ āvāse vassaṃ upagacchiṃsu. tesaṃ samaggānaṃ sammodamānānaṃ
avivadamānānaṃ viharataṃ aññataro phāsuvihāro adhigato hoti. atha kho tesaṃ
bhikkhūnaṃ etadahosi—  "amhākaṃ kho samaggānaṃ sammodamānānaṃ avivadamānānaṃ
viharataṃ aññataro phāsuvihāro adhigato. sace mayaṃ idāni pavāressāma, siyāpi
bhikkhū pavāretvā cārikaṃ pakkameyyuṃ. evaṃ mayaṃ imamhā phāsuvihārā paribāhirā
bhavissāma. kathaṃ nu kho amhehi paṭipajjitabban"ti? bhagavato etamatthaṃ
ārocesuṃ.</p>

<p>
<span class="parno">160</span>
<a class="ms" id="p_3v_1112"></a>
"idha pana, bhikkhave, sambahulā sandiṭṭhā sambhattā bhikkhū aññatarasmiṃ āvāse
vassaṃ upagacchanti. tesaṃ samaggānaṃ sammodamānānaṃ avivadamānānaṃ viharataṃ
aññataro phāsuvihāro adhigato hoti. tatra ce bhikkhūnaṃ evaṃ hoti—  ‘amhākaṃ
kho samaggānaṃ sammodamānānaṃ avivadamānānaṃ viharataṃ aññataro phāsuvihāro
adhigato. sace mayaṃ idāni pavāressāma, siyāpi bhikkhū pavāretvā cārikaṃ
pakkameyyuṃ. evaṃ mayaṃ imamhā phāsuvihārā paribāhirā bhavissāmā’ti. anujānāmi,
bhikkhave, tehi bhikkhūhi pavāraṇāsangahaṃ kātuṃ. evañca pana, bhikkhave,
kātabbo. sabbeheva ekajjhaṃ sannipatitabbaṃ—  sannipatitvā byattena bhikkhunā
paṭibalena saṇgho ñāpetabbo—</p>

<p>
<span class="parno">161</span>
<a class="ms" id="p_3v_1113"></a>
‘suṇātu me, bhante, saṇgho. amhākaṃ samaggānaṃ sammodamānānaṃ avivadamānānaṃ
viharataṃ aññataro phāsuvihāro adhigato. sace mayaṃ idāni pavāressāma, siyāpi
bhikkhū pavāretvā cārikaṃ pakkameyyuṃ. evaṃ mayaṃ imamhā phāsuvihārā paribāhirā
bhavissāma. yadi saṇghassa pattakallaṃ, saṇgho pavāraṇāsangahaṃ kareyya, idāni
uposathaṃ kareyya, pātimokkhaṃ uddiseyya, āgame juṇhe komudiyā cātumāsiniyā
pavāreyya. esā ñatti.</p>

<p>
<span class="parno">162</span>
<a class="ms" id="p_3v_1114"></a>
suṇātu me, bhante, saṇgho. amhākaṃ samaggānaṃ sammodamānānaṃ avivadamānānaṃ
viharataṃ aññataro phāsuvihāro adhigato. sace mayaṃ idāni pavāressāma, siyāpi
bhikkhū pavāretvā cārikaṃ pakkameyyuṃ. evaṃ mayaṃ imamhā phāsuvihārā paribāhirā
bhavissāma. saṇgho pavāraṇāsangahaṃ karoti, idāni uposathaṃ karissati,
pātimokkhaṃ uddisissati, āgame juṇhe komudiyā cātumāsiniyā pavāressati.
yassāyasmato khamati pavāraṇāsangahassa karaṇaṃ, idāni uposathaṃ karissati,
pātimokkhaṃ uddisissati, āgame juṇhe komudiyā cātumāsiniyā pavāressati, so
tuṇhassa; yassa nakkhamati, so bhāseyya.</p>

<p>
<span class="parno">163</span>
<a class="ms" id="p_3v_1115"></a>
kato saṇghena pavāraṇāsangaho, idāni uposathaṃ karissati, pātimokkhaṃ
uddisissati, āgame juṇhe komudiyā cātumāsiniyā pavāressati. khamati saṇghassa,
tasmā tuṇhī, evametaṃ dhārayāmī’ti.</p>

<p>
<span class="parno">164</span>
<a class="ms" id="p_3v_1116"></a>
tehi ce, bhikkhave, bhikkhūhi kate pavāraṇāsangahe aññataro bhikkhu evaṃ
vadeyya—  ‘icchāmahaṃ, āvuso, janapadacārikaṃ pakkamituṃ; atthi me janapade
karaṇīyan’ti, so evamassa vacanīyo—  ‘sādhāvuso, pavāretvā gacchāhī’ti. so ce,
bhikkhave, bhikkhu pavārayamāno aññatarassa bhikkhuno pavāraṇaṃ ṭhapeti, so
evamassa vacanīyo—  ‘anissaro kho me tvaṃ, āvuso, pavāraṇāya, na tāvāhaṃ
pavāressāmī’ti. tassa ce, bhikkhave, bhikkhuno pavārayamānassa aññataro bhikkhu
tassa bhikkhuno pavāraṇaṃ ṭhapeti, ubho saṇghena samanuyuñjitvā samanugāhitvā
yathādhammaṃ kārāpetabbā. so ce, bhikkhave, bhikkhu janapade taṃ karaṇīyaṃ
tīretvā punadeva anto komudiyā cātumāsiniyā taṃ āvāsaṃ āgacchati, tehi ce,
bhikkhave, bhikkhūhi pavāriyamāne aññataro bhikkhu tassa bhikkhuno pavāraṇaṃ
ṭhapeti, so evamassa vacanīyo—  ‘anissaro kho me tvaṃ, āvuso, pavāraṇāya;
pavārito ahan’ti. tehi ce, bhikkhave, bhikkhūhi pavāriyamāne so bhikkhu
aññatarassa bhikkhuno pavāraṇaṃ ṭhapeti, ubho saṇghena samanuyuñjitvā
samanugāhitvā yathādhammaṃ kārāpetvā saṇghena pavāretabban"ti.</p>
<p class="endsutta">
<span class="parno">165</span>
<a class="ms" id="p_3v_1117"></a>
pavāraṇākkhandhako catuttho.</p>
<p class="endsection summary">
<span class="parno">166</span>
<a class="ms" id="p_3v_1118"></a>
tassuddānaṃ</p>
<hr>
<blockquote>

<p>
<span class="parno">167</span>
<a class="ms" id="p_3v_1119"></a>
vassaṃvuṭṭhā kosalesu,<br>
agamuṃ satthu dassanaṃ;<br>
aphāsuṃ pasusaṃvāsaṃ,<br>
aññamaññānulomatā.<br></p>

<p>
<span class="parno">168</span>
<a class="ms" id="p_3v_1120"></a>
pavārentā paṇāmañca,<br>
kammaṃ gilānañātakā;<br>
rājā corā ca dhuttā ca,<br>
bhikkhupaccatthikā tathā.<br></p>

<p>
<span class="parno">169</span>
<a class="ms" id="p_3v_1121"></a>
pañca catutayo dveko,<br>
āpanno vematī sari;<br>
sabbo saṇgho vematiko,<br>
bahū samā ca thokikā.<br></p>

<p>
<span class="parno">170</span>
<a class="ms" id="p_3v_1122"></a>
āvāsikā cātuddasa,<br>
lingasaṃvāsakā ubho;<br>
gantabbaṃ na nisinnāya,<br>
chandadāne pavāraṇā.<br></p>

<p>
<span class="parno">171</span>
<a class="ms" id="p_3v_1123"></a>
savarehi khepitā megho,<br>
antarā ca pavāraṇā;<br>
na icchanti puramhākaṃ,<br>
aṭṭhapitā ca bhikkhuno.<br></p>

<p>
<span class="parno">172</span>
<a class="ms" id="p_3v_1124"></a>
kimhi vāti katamañca,<br>
diṭṭhena sutasankāya;<br>
codako cuditako ca,<br>
thullaccayaṃ vatthu bhaṇḍanaṃ;<br>
pavāraṇāsangaho ca,<br>
anissaro pavārayeti.<br></p>
</blockquote>
<p class="endsutta">
<span class="parno">173</span>
<a class="ms" id="p_3v_1125"></a>
imamhi khandhake vatthūni chacattārīsāti.</p>
<p class="endsection">
<span class="parno">174</span>
<a class="ms" id="p_3v_1126"></a>
pavāraṇākkhandhako niṭṭhito.</p>

</div><!--End Pali-->
</section>

<div id="nextprev"><a id="previous-sutta" href="../vi/kd3.html"></a><a id="next-sutta" href="../vi/kd5.html"></a></div>
</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 4 - Pavarana (Invitation)
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
