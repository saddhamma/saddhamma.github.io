<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Khandaka 1</title>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
</head>
<body>
<div id="container">
<header>
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../kp/kp.html">The Khuddakapatha</a></li>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a class="pressed" href="../vi/vi.html">↓ Vinaya Pitaka</a>
			<ul>
			<li><a class="pressed" href="../vi/kd.html">Khandaka</a></li>
			<li><a href="../vi/bu-vb.html" title="Monk’s Rules">Bhikkhu Vibhanga</a></li>
<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>

			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code I</a></li>
      <li><a href="../bmc/bmc2.html">Buddhist Monastic Code 2</a></li>
			</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Vinaya Pitaka - Monastic Rules</h2>
<hr>

<h2>Khandaka <span class="minor">( and Mahāvagga)</span> 1 - Ordination</h2>

<div id="metaarea">
<ul class="translator">
<li><span>A Saddhamma Study Group translation from the Pāḷi text (coming sooner or later).</span></li>
</ul>
</div>

<section class="raw_sutta">
<div lang="en">
</div><!--End English-->

<div lang="pi"><!--Pali-->
<p class="namo">
<span class="parno">1</span>
<a class="ms" id="p_3v_1"></a>
namo tassa bhagavato arahato sammāsambuddhassa.</p>

<p>
<span class="parno">2</span>
<a class="ms" id="p_3v_2"></a>
<a class="msdiv" id="msdiv1"></a>
tena samayena buddho bhagavā uruvelāyaṃ viharati najjā nerañjarāya tīre
bodhirukkhamūle paṭhamābhisambuddho. atha kho bhagavā bodhirukkhamūle sattāhaṃ
ekapallankena nisīdi vimuttisukhapaṭisaṃvedī. atha kho bhagavā rattiyā paṭhamaṃ
yāmaṃ paṭiccasamuppādaṃ anulomapaṭilomaṃ manasākāsi—</p>

<p>
<span class="parno">3</span>
<a class="ms" id="p_3v_3"></a>
"avijjāpaccayā sankhārā, sankhārapaccayā viññāṇaṃ, viññāṇapaccayā nāmarūpaṃ,
nāmarūpapaccayā saḷāyatanaṃ, saḷāyatanapaccayā phasso, phassapaccayā vedanā,
vedanāpaccayā taṇhā, taṇhāpaccayā upādānaṃ, upādānapaccayā bhavo, bhavapaccayā
jāti, jātipaccayā jarāmaraṇaṃ sokaparidevadukkhadomanassupāyāsā sambhavanti.
evametassa kevalassa dukkhakkhandhassa samudayo hoti.</p>

<p>
<span class="parno">4</span>
<a class="ms" id="p_3v_4"></a>
avijjāya tveva asesavirāganirodhā sankhāranirodho, sankhāranirodhā
viññāṇanirodho, viññāṇanirodhā nāmarūpanirodho, nāmarūpanirodhā
saḷāyatananirodho, saḷāyatananirodhā phassanirodho, phassanirodhā
vedanānirodho, vedanānirodhā taṇhānirodho, taṇhānirodhā upādānanirodho,
upādānanirodhā bhavanirodho, bhavanirodhā jātinirodho, jātinirodhā jarāmaraṇaṃ
sokaparidevadukkhadomanassupāyāsā nirujjhanti. evametassa kevalassa
dukkhakkhandhassa nirodho hotī"ti.</p>
<hr>

<p>
<span class="parno">5</span>
<a class="ms" id="p_3v_5"></a>
atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi—</p>

<blockquote>

<p>
<span class="parno">6</span>
<a class="ms" id="p_3v_6"></a>
"yadā have pātubhavanti dhammā,<br>
ātāpino jhāyato brāhmaṇassa;<br>
athassa kankhā vapayanti sabbā,<br>
yato pajānāti sahetudhamman"ti.<br></p>
</blockquote>

<p>
<span class="parno">7</span>
<a class="ms" id="p_3v_7"></a>
<a class="msdiv" id="msdiv2"></a>
atha kho bhagavā rattiyā majjhimaṃ yāmaṃ paṭiccasamuppādaṃ anulomapaṭilomaṃ
manasākāsi—  "avijjāpaccayā sankhārā, sankhārapaccayā viññāṇaṃ, viññāṇapaccayā
nāmarūpaṃ … pe …   evametassa kevalassa dukkhakkhandhassa samudayo hoti … pe …
nirodho hotī"ti.</p>

<p>
<span class="parno">8</span>
<a class="ms" id="p_3v_8"></a>
atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi—</p>
<blockquote>

<p>
<span class="parno">9</span>
<a class="ms" id="p_3v_9"></a>
"yadā have pātubhavanti dhammā,<br>
ātāpino jhāyato brāhmaṇassa;<br>
athassa kankhā vapayanti sabbā,<br>
yato khayaṃ paccayānaṃ avedī"ti.<br></p>
</blockquote>

<p>
<span class="parno">10</span>
<a class="ms" id="p_3v_10"></a>
<a class="msdiv" id="msdiv3"></a>
atha kho bhagavā rattiyā pacchimaṃ yāmaṃ paṭiccasamuppādaṃ anulomapaṭilomaṃ
manasākāsi—  "avijjāpaccayā sankhārā, sankhārapaccayā viññāṇaṃ, viññāṇapaccayā
nāmarūpaṃ … pe …   evametassa kevalassa dukkhakkhandhassa samudayo hoti … pe …
nirodho hotī"ti.</p>

<p>
<span class="parno">11</span>
<a class="ms" id="p_3v_11"></a>
atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi—</p>
<blockquote>

<p>
<span class="parno">12</span>
<a class="ms" id="p_3v_12"></a>
"yadā have pātubhavanti dhammā,<br>
ātāpino jhāyato brāhmaṇassa;<br>
vidhūpayaṃ tiṭṭhati mārasenaṃ,<br>
sūriyova obhāsayamantalikkhan"ti.<br></p>
</blockquote>
<p class="endsutta">
<span class="parno">13</span>
<a class="ms" id="p_3v_13"></a>
bodhikathā niṭṭhitā.</p>
<h2>2 ajapālakathā</h2>

<p>
<span class="parno">14</span>
<a class="ms" id="p_3v_14"></a>
<a class="msdiv" id="msdiv4"></a>
atha kho bhagavā sattāhassa accayena tamhā samādhimhā vuṭṭhahitvā
bodhirukkhamūlā yena ajapālanigrodho tenupasankami, upasankamitvā
ajapālanigrodhamūle sattāhaṃ ekapallankena nisīdi vimuttisukhapaṭisaṃvedī. atha
kho aññataro huṃhunkajātiko brāhmaṇo yena bhagavā tenupasankami. upasankamitvā
bhagavatā saddhiṃ sammodi. sammodanīyaṃ kathaṃ sāraṇīyaṃ vītisāretvā ekamantaṃ
aṭṭhāsi. ekamantaṃ ṭhito kho so brāhmaṇo bhagavantaṃ etadavoca—  "kittāvatā nu
kho, bho gotama, brāhmaṇo hoti, katame ca pana brāhmaṇakaraṇā dhammā"ti? atha
kho bhagavā etamatthaṃ viditvā tāyaṃ velāyaṃ imaṃ udānaṃ udānesi—</p>
<blockquote>

<p>
<span class="parno">15</span>
<a class="ms" id="p_3v_15"></a>
"yo brāhmaṇo bāhitapāpadhammo,<br>
nihuṃhunko nikkasāvo yatatto;<br>
vedantagū vusitabrahmacariyo,<br>
dhammena so brahmavādaṃ vadeyya;<br>
yassussadā natthi kuhiñci loke"ti.<br></p>
</blockquote>
<p class="endsutta">
<span class="parno">16</span>
<a class="ms" id="p_3v_16"></a>
ajapālakathā niṭṭhitā.</p>
<h2>3 mucalindakathā</h2>

<p>
<span class="parno">17</span>
<a class="ms" id="p_3v_17"></a>
<a class="msdiv" id="msdiv5"></a>
atha kho bhagavā sattāhassa accayena tamhā samādhimhā vuṭṭhahitvā
ajapālanigrodhamūlā yena mucalindo tenupasankami, upasankamitvā mucalindamūle
sattāhaṃ ekapallankena nisīdi vimuttisukhapaṭisaṃvedī. tena kho pana samayena
mahā akālamegho udapādi, sattāhavaddalikā sītavātaduddinī. atha kho mucalindo
nāgarājā sakabhavanā nikkhamitvā bhagavato kāyaṃ sattakkhattuṃ bhogehi
parikkhipitvā uparimuddhani mahantaṃ phaṇaṃ karitvā aṭṭhāsi—  "mā bhagavantaṃ
sītaṃ, mā bhagavantaṃ uṇhaṃ, mā bhagavantaṃ
ḍaṃsa&shy;makasa&shy;vātātapa&shy;sarīsapa&shy;samphasso"ti. atha kho mucalindo nāgarājā sattāhassa
accayena viddhaṃ vigatavalāhakaṃ devaṃ viditvā bhagavato kāyā bhoge
viniveṭhetvā sakavaṇṇaṃ paṭisaṃharitvā māṇavakavaṇṇaṃ abhinimminitvā bhagavato
purato aṭṭhāsi pañjaliko bhagavantaṃ namassamāno. atha kho bhagavā etamatthaṃ
viditvā tāyaṃ velāyaṃ imaṃ udānaṃ udānesi—</p>
<blockquote>

<p>
<span class="parno">18</span>
<a class="ms" id="p_3v_18"></a>
"sukho viveko tuṭṭhassa,<br>
sutadhammassa passato;<br>
abyāpajjaṃ sukhaṃ loke,<br>
pāṇabhūtesu saṃyamo.<br></p>

<p>
<span class="parno">19</span>
<a class="ms" id="p_3v_19"></a>
sukhā virāgatā loke,<br>
kāmānaṃ samatikkamo;<br>
asmimānassa yo vinayo,<br>
etaṃ ve paramaṃ sukhan"ti.<br></p>
</blockquote>
<p class="endsutta">
<span class="parno">20</span>
<a class="ms" id="p_3v_20"></a>
mucalindakathā niṭṭhitā.</p>
<h2>4 rājāyatanakathā</h2>

<p>
<span class="parno">21</span>
<a class="ms" id="p_3v_21"></a>
<a class="msdiv" id="msdiv6"></a>
atha kho bhagavā sattāhassa accayena tamhā samādhimhā vuṭṭhahitvā mucalindamūlā
yena rājāyatanaṃ tenupasankami, upasankamitvā rājāyatanamūle sattāhaṃ
ekapallankena nisīdi vimuttisukhapaṭisaṃvedī. tena kho pana samayena tapussa
bhallikā vāṇijā ukkalā taṃ desaṃ addhānamaggappaṭipannā honti. atha kho
tapussabhallikānaṃ vāṇijānaṃ ñātisālohitā devatā tapussabhallike vāṇije
etadavoca—  "ayaṃ, mārisā, bhagavā rājāyatanamūle viharati paṭhamābhisambuddho;
gacchatha taṃ bhagavantaṃ manthena ca madhupiṇḍikāya ca patimānetha; taṃ vo
bhavissati dīgharattaṃ hitāya sukhāyā"ti.</p>

<p>
<span class="parno">22</span>
<a class="ms" id="p_3v_22"></a>
atha kho tapussabhallikā vāṇijā manthañca madhupiṇḍikañca ādāya yena bhagavā
tenupasankamiṃsu, upasankamitvā bhagavantaṃ abhivādetvā ekamantaṃ aṭṭhaṃsu.
ekamantaṃ ṭhitā kho tapussabhallikā vāṇijā bhagavantaṃ etadavocuṃ—
"paṭiggaṇhātu no, bhante, bhagavā manthañca madhupiṇḍikañca, yaṃ amhākaṃ assa
dīgharattaṃ hitāya sukhāyā"ti. atha kho bhagavato etadahosi—  "na kho tathāgatā
hatthesu paṭiggaṇhanti. kimhi nu kho ahaṃ paṭiggaṇheyyaṃ manthañca
madhupiṇḍikañcā"ti? atha kho cattāro mahārājāno bhagavato cetasā
cetoparivitakkamaññāya catuddisā cattāro selamaye patte bhagavato upanāmesuṃ—
"idha, bhante, bhagavā paṭiggaṇhātu manthañca madhupiṇḍikañcā"ti. paṭiggahesi
bhagavā paccagghe selamaye patte manthañca madhupiṇḍikañca, paṭiggahetvā
paribhuñji.</p>
<hr>

<p>
<span class="parno">23</span>
<a class="ms" id="p_3v_23"></a>
atha kho tapussabhallikā vāṇijā bhagavantaṃ onītapattapāṇiṃ viditvā bhagavato
pādesu sirasā nipatitvā bhagavantaṃ etadavocuṃ—  "ete mayaṃ, bhante,
bhagavantaṃ saraṇaṃ gacchāma dhammañca, upāsake no bhagavā dhāretu ajjatagge
pāṇupete saraṇaṃ gate"ti. te ca loke paṭhamaṃ upāsakā ahesuṃ dvevācikā.</p>
<p class="endsutta">
<span class="parno">24</span>
<a class="ms" id="p_3v_24"></a>
rājāyatanakathā niṭṭhitā.</p>
<h2>5 brahmayācanakathā</h2>

<p>
<span class="parno">25</span>
<a class="ms" id="p_3v_25"></a>
<a class="msdiv" id="msdiv7"></a>
atha kho bhagavā sattāhassa accayena tamhā samādhimhā vuṭṭhahitvā
rājāyatanamūlā yena ajapālanigrodho tenupasankami. tatra sudaṃ bhagavā
ajapālanigrodhamūle viharati. atha kho bhagavato rahogatassa paṭisallīnassa
evaṃ cetaso parivitakko udapādi—  "adhigato kho myāyaṃ dhammo gambhīro duddaso
duranubodho santo paṇīto atakkāvacaro nipuṇo paṇḍitavedanīyo. ālayarāmā kho
panāyaṃ pajā ālayaratā ālayasammuditā. ālayarāmāya kho pana pajāya ālayaratāya
ālayasammuditāya duddasaṃ idaṃ ṭhānaṃ yadidaṃ idappaccayatāpaṭiccasamuppādo;
idampi kho ṭhānaṃ sududdasaṃ yadidaṃ sabbasankhārasamatho
sabbūpadhipaṭinissaggo taṇhākkhayo virāgo nirodho nibbānaṃ. ahañceva kho pana
dhammaṃ deseyyaṃ, pare ca me na ājāneyyuṃ, so mamassa kilamatho, sā mamassa
vihesā"ti. apissu bhagavantaṃ imā anacchariyā gāthāyo paṭibhaṃsu pubbe
assutapubbā—</p>
<hr>
<blockquote>

<p>
<span class="parno">26</span>
<a class="ms" id="p_3v_26"></a>
"kicchena me adhigataṃ,<br>
halaṃ dāni pakāsituṃ;<br>
rāgadosaparetehi,<br>
nāyaṃ dhammo susambudho.<br></p>

<p>
<span class="parno">27</span>
<a class="ms" id="p_3v_27"></a>
paṭisotagāmiṃ nipuṇaṃ,<br>
gambhīraṃ duddasaṃ aṇuṃ;<br>
rāgarattā na dakkhanti,<br>
tamokhandhena āvuṭā"ti.<br></p>
</blockquote>
<hr>

<p>
<span class="parno">28</span>
<a class="ms" id="p_3v_28"></a>
itiha bhagavato paṭisañcikkhato appossukkatāya cittaṃ namati, no
dhammadesanāya.</p>

<p>
<span class="parno">29</span>
<a class="ms" id="p_3v_29"></a>
<a class="msdiv" id="msdiv8"></a>
atha kho brahmuno sahampatissa bhagavato cetasā cetoparivitakkamaññāya
etadahosi—  "nassati vata bho loko, vinassati vata bho loko, yatra hi nāma
tathāgatassa arahato sammāsambuddhassa appossukkatāya cittaṃ namati, no
dhammadesanāyā"ti. atha kho brahmā sahampati—  seyyathāpi nāma balavā puriso
samiñjitaṃ vā bāhaṃ pasāreyya, pasāritaṃ vā bāhaṃ samiñjeyya; evameva—
brahmaloke antarahito bhagavato purato pāturahosi. atha kho brahmā sahampati
ekaṃsaṃ uttarāsangaṃ karitvā dakkhiṇajāṇumaṇḍalaṃ pathaviyaṃ nihantvā yena
bhagavā tenañjaliṃ paṇāmetvā bhagavantaṃ etadavoca—  "desetu, bhante, bhagavā
dhammaṃ, desetu sugato dhammaṃ. santi sattā apparajakkhajātikā, assavanatā
dhammassa parihāyanti, bhavissanti dhammassa aññātāro"ti. idamavoca brahmā
sahampati, idaṃ vatvāna athāparaṃ etadavoca—</p>
<hr>
<blockquote>

<p>
<span class="parno">30</span>
<a class="ms" id="p_3v_30"></a>
"pāturahosi magadhesu pubbe,<br>
dhammo asuddho samalehi cintito;<br>
apāpuretaṃ amatassa dvāraṃ,<br>
suṇantu dhammaṃ vimalenānubuddhaṃ.<br></p>

<p>
<span class="parno">31</span>
<a class="ms" id="p_3v_31"></a>
sele yathā pabbatamuddhaniṭṭhito,<br>
yathāpi passe janataṃ samantato;<br>
tathūpamaṃ dhammamayaṃ sumedha,<br>
pāsādamāruyha samantacakkhu;<br>
sokāvatiṇṇaṃ janatamapetasoko,<br>
avekkhassu jātijarābhibhūtaṃ.<br></p>

<p>
<span class="parno">32</span>
<a class="ms" id="p_3v_32"></a>
uṭṭhehi vīra vijitasangāma,<br>
satthavāha aṇaṇa vicara loke;<br>
desassu bhagavā dhammaṃ,<br>
aññātāro bhavissantī"ti.<br></p>
</blockquote>
<hr>

<p>
<span class="parno">33</span>
<a class="ms" id="p_3v_33"></a>
evaṃ vutte, bhagavā brahmānaṃ sahampatiṃ etadavoca—  "mayhampi kho, brahme,
etadahosi—  ‘adhigato kho myāyaṃ dhammo gambhīro duddaso duranubodho santo
paṇīto atakkāvacaro nipuṇo paṇḍitavedanīyo. ālayarāmā kho panāyaṃ pajā
ālayaratā ālayasammuditā. ālayarāmāya kho pana pajāya ālayaratāya
ālayasammuditāya duddasaṃ idaṃ ṭhānaṃ yadidaṃ idappaccayatāpaṭiccasamuppādo;
idampi kho ṭhānaṃ sududdasaṃ yadidaṃ sabbasankhārasamatho
sabbūpadhipaṭinissaggo taṇhākkhayo virāgo nirodho nibbānaṃ. ahañceva kho pana
dhammaṃ deseyyaṃ, pare ca me na ājāneyyuṃ, so mamassa kilamatho, sā mamassa
vihesā’ti. apissu maṃ, brahme, imā anacchariyā gāthāyo paṭibhaṃsu pubbe
assutapubbā—</p>
<blockquote>

<p>
<span class="parno">34</span>
<a class="ms" id="p_3v_34"></a>
‘kicchena me adhigataṃ,<br>
halaṃ dāni pakāsituṃ;<br>
rāgadosaparetehi,<br>
nāyaṃ dhammo susambudho.<br></p>

<p>
<span class="parno">35</span>
<a class="ms" id="p_3v_35"></a>
paṭisotagāmiṃ nipuṇaṃ,<br>
gambhīraṃ duddasaṃ aṇuṃ;<br>
rāgarattā na dakkhanti,<br>
tamokhandhena āvuṭā’ti.<br></p>
</blockquote>

<p>
<span class="parno">36</span>
<a class="ms" id="p_3v_36"></a>
itiha me, brahme, paṭisañcikkhato appossukkatāya cittaṃ namati no
dhammadesanāyā"ti.</p>
<hr>

<p>
<span class="parno">37</span>
<a class="ms" id="p_3v_37"></a>
dutiyampi kho brahmā sahampati bhagavantaṃ etadavoca—  "desetu, bhante, bhagavā
dhammaṃ, desetu sugato dhammaṃ; santi sattā apparajakkhajātikā, assavanatā
dhammassa parihāyanti, bhavissanti dhammassa aññātāro"ti. idamavoca brahmā
sahampati, idaṃ vatvāna athāparaṃ etadavoca—</p>
<blockquote>

<p>
<span class="parno">38</span>
<a class="ms" id="p_3v_38"></a>
"pāturahosi magadhesu pubbe,<br>
dhammo asuddho samalehi cintito;<br>
apāpuretaṃ amatassa dvāraṃ,<br>
suṇantu dhammaṃ vimalenānubuddhaṃ.<br></p>

<p>
<span class="parno">39</span>
<a class="ms" id="p_3v_39"></a>
sele yathā pabbatamuddhaniṭṭhito,<br>
yathāpi passe janataṃ samantato;<br>
tathūpamaṃ dhammamayaṃ sumedha,<br>
pāsādamāruyha samantacakkhu;<br>
sokāvatiṇṇaṃ janatamapetasoko,<br>
avekkhassu jātijarābhibhūtaṃ.<br></p>

<p>
<span class="parno">40</span>
<a class="ms" id="p_3v_40"></a>
uṭṭhehi vīra vijitasangāma,<br>
satthavāha aṇaṇa vicara loke;<br>
desassu bhagavā dhammaṃ,<br>
aññātāro bhavissantī"ti.<br></p>
</blockquote>

<p>
<span class="parno">41</span>
<a class="ms" id="p_3v_41"></a>
dutiyampi kho bhagavā brahmānaṃ sahampatiṃ etadavoca—  "mayhampi kho, brahme,
etadahosi—  ‘adhigato kho myāyaṃ dhammo gambhīro duddaso duranubodho santo
paṇīto atakkāvacaro nipuṇo paṇḍitavedanīyo. ālayarāmā kho panāyaṃ pajā
ālayaratā ālayasammuditā. ālayarāmāya kho pana pajāya ālayaratāya
ālayasammuditāya duddasaṃ idaṃ ṭhānaṃ yadidaṃ idappaccayatāpaṭiccasamuppādo;
idampi kho ṭhānaṃ sududdasaṃ yadidaṃ sabbasankhārasamatho
sabbūpadhipaṭinissaggo taṇhākkhayo virāgo nirodho nibbānaṃ. ahañceva kho pana
dhammaṃ deseyyaṃ, pare ca me na ājāneyyuṃ, so mamassa kilamatho, sā mamassa
vihesā’ti. apissu maṃ, brahme, imā anacchariyā gāthāyo paṭibhaṃsu pubbe
assutapubbā—</p>
<blockquote>

<p>
<span class="parno">42</span>
<a class="ms" id="p_3v_42"></a>
‘kicchena me adhigataṃ,<br>
halaṃ dāni pakāsituṃ;<br>
rāgadosaparetehi,<br>
nāyaṃ dhammo susambudho.<br></p>

<p>
<span class="parno">43</span>
<a class="ms" id="p_3v_43"></a>
paṭisotagāmiṃ nipuṇaṃ,<br>
gambhīraṃ duddasaṃ aṇuṃ;<br>
rāgarattā na dakkhanti,<br>
tamokhandhena āvuṭā’ti.<br></p>
</blockquote>

<p>
<span class="parno">44</span>
<a class="ms" id="p_3v_44"></a>
itiha me, brahme, paṭisañcikkhato appossukkatāya cittaṃ namati, no
dhammadesanāyā"ti.</p>
<hr>

<p>
<span class="parno">45</span>
<a class="ms" id="p_3v_45"></a>
tatiyampi kho brahmā sahampati bhagavantaṃ etadavoca—  "desetu, bhante, bhagavā
dhammaṃ, desetu sugato dhammaṃ. santi sattā apparajakkhajātikā, assavanatā
dhammassa parihāyanti, bhavissanti dhammassa aññātāro"ti. idamavoca brahmā
sahampati, idaṃ vatvāna athāparaṃ etadavoca—</p>
<blockquote>

<p>
<span class="parno">46</span>
<a class="ms" id="p_3v_46"></a>
"pāturahosi magadhesu pubbe,<br>
dhammo asuddho samalehi cintito;<br>
apāpuretaṃ amatassa dvāraṃ,<br>
suṇantu dhammaṃ vimalenānubuddhaṃ.<br></p>

<p>
<span class="parno">47</span>
<a class="ms" id="p_3v_47"></a>
sele yathā pabbatamuddhaniṭṭhito,<br>
yathāpi passe janataṃ samantato;<br>
tathūpamaṃ dhammamayaṃ sumedha,<br>
pāsādamāruyha samantacakkhu;<br>
sokāvatiṇṇaṃ janatamapetasoko,<br>
avekkhassu jātijarābhibhūtaṃ.<br></p>

<p>
<span class="parno">48</span>
<a class="ms" id="p_3v_48"></a>
uṭṭhehi vīra vijitasangāma,<br>
satthavāha aṇaṇa vicara loke;<br>
desassu bhagavā dhammaṃ,<br>
aññātāro bhavissantī"ti.<br></p>
</blockquote>
<hr>

<p>
<span class="parno">49</span>
<a class="ms" id="p_3v_49"></a>
<a class="msdiv" id="msdiv9"></a>
atha kho bhagavā brahmuno ca ajjhesanaṃ viditvā sattesu ca kāruññataṃ paṭicca
buddhacakkhunā lokaṃ volokesi. addasā kho bhagavā buddhacakkhunā lokaṃ
volokento satte apparajakkhe mahārajakkhe tikkhindriye mudindriye svākāre
dvākāre suviññāpaye duviññāpaye, appekacce paralokavajjabhayadassāvine
viharante, appekacce na paralokavajjabhayadassāvine viharante. seyyathāpi nāma
uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni vā
padumāni vā puṇḍarīkāni vā udake jātāni udake saṃvaḍḍhāni udakānuggatāni anto
nimuggaposīni, appekaccāni uppalāni vā padumāni vā puṇḍarīkāni vā udake jātāni
udake saṃvaḍḍhāni samodakaṃ ṭhitāni, appekaccāni uppalāni vā padumāni vā
puṇḍarīkāni vā udake jātāni udake saṃvaḍḍhāni udakaṃ accuggamma ṭhitāni
anupalittāni udakena; evamevaṃ bhagavā buddhacakkhunā lokaṃ volokento addasa
satte apparajakkhe mahārajakkhe tikkhindriye mudindriye svākāre dvākāre
suviññāpaye duviññāpaye, appekacce paralokavajjabhayadassāvine viharante,
appekacce na paralokavajjabhayadassāvine viharante; disvāna brahmānaṃ
sahampatiṃ gāthāya paccabhāsi—</p>
<hr>
<blockquote>

<p>
<span class="parno">50</span>
<a class="ms" id="p_3v_50"></a>
"apārutā tesaṃ amatassa dvārā,<br>
ye sotavanto pamuñcantu saddhaṃ;<br>
vihiṃsasaññī paguṇaṃ na bhāsiṃ,<br>
dhammaṃ paṇītaṃ manujesu brahme"ti.<br></p>
</blockquote>

<p>
<span class="parno">51</span>
<a class="ms" id="p_3v_51"></a>
atha kho brahmā sahampati—  "katāvakāso khomhi bhagavatā dhammadesanāyā"ti
bhagavantaṃ abhivādetvā padakkhiṇaṃ katvā tatthevantaradhāyi.</p>
<p class="endsutta">
<span class="parno">52</span>
<a class="ms" id="p_3v_52"></a>
brahmayācanakathā niṭṭhitā.</p>
<h2>6 pañcavaggiyakathā</h2>

<p>
<span class="parno">53</span>
<a class="ms" id="p_3v_53"></a>
<a class="msdiv" id="msdiv10"></a>
atha kho bhagavato etadahosi—  "kassa nu kho ahaṃ paṭhamaṃ dhammaṃ deseyyaṃ? ko
imaṃ dhammaṃ khippameva ājānissatī"ti? atha kho bhagavato etadahosi—  "ayaṃ
kho āḷāro kālāmo paṇḍito byatto medhāvī dīgharattaṃ apparajakkhajātiko;
yannūnāhaṃ āḷārassa kālāmassa paṭhamaṃ dhammaṃ deseyyaṃ, so imaṃ dhammaṃ
khippameva ājānissatī"ti. atha kho antarahitā devatā bhagavato ārocesi—
"sattāhakālankato, bhante, āḷāro kālāmo"ti. bhagavatopi kho ñāṇaṃ udapādi—
"sattāhakālankato āḷāro kālāmo"ti. atha kho bhagavato etadahosi—  "mahājāniyo
kho āḷāro kālāmo; sace hi so imaṃ dhammaṃ suṇeyya, khippameva ājāneyyā"ti.</p>

<p>
<span class="parno">54</span>
<a class="ms" id="p_3v_54"></a>
atha kho bhagavato etadahosi—  "kassa nu kho ahaṃ paṭhamaṃ dhammaṃ deseyyaṃ? ko
imaṃ dhammaṃ khippameva ājānissatī"ti? atha kho bhagavato etadahosi—  "ayaṃ
kho udako rāmaputto paṇḍito byatto medhāvī dīgharattaṃ apparajakkhajātiko;
yannūnāhaṃ udakassa rāmaputtassa paṭhamaṃ dhammaṃ deseyyaṃ, so imaṃ dhammaṃ
khippameva ājānissatī"ti. atha kho antarahitā devatā bhagavato ārocesi—
"abhidosakālankato, bhante, udako rāmaputto"ti. bhagavatopi kho ñāṇaṃ udapādi—
"abhidosakālankato udako rāmaputto"ti. atha kho bhagavato etadahosi—
"mahājāniyo kho udako rāmaputto; sace hi so imaṃ dhammaṃ suṇeyya, khippameva
ājāneyyā"ti.</p>

<p>
<span class="parno">55</span>
<a class="ms" id="p_3v_55"></a>
atha kho bhagavato etadahosi—  "kassa nu kho ahaṃ paṭhamaṃ dhammaṃ deseyyaṃ? ko
imaṃ dhammaṃ khippameva ājānissatī"ti? atha kho bhagavato etadahosi—
"bahukārā kho me pañcavaggiyā bhikkhū, ye maṃ padhānapahitattaṃ upaṭṭhahiṃsu;
yannūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyyan"ti. atha kho
bhagavato etadahosi—  "kahaṃ nu kho etarahi pañcavaggiyā bhikkhū viharantī"ti?
addasā kho bhagavā dibbena cakkhunā visuddhena atikkantamānusakena pañcavaggiye
bhikkhū bārāṇasiyaṃ viharante isipatane migadāye. atha kho bhagavā uruvelāyaṃ
yathābhirantaṃ viharitvā yena bārāṇasī tena cārikaṃ pakkāmi.</p>

<p>
<span class="parno">56</span>
<a class="ms" id="p_3v_56"></a>
<a class="msdiv" id="msdiv11"></a>
addasā kho upako ājīvako bhagavantaṃ antarā ca gayaṃ antarā ca bodhiṃ
addhānamaggappaṭipannaṃ, disvāna bhagavantaṃ etadavoca—  "vippasannāni kho te,
āvuso, indriyāni, parisuddho chavivaṇṇo pariyodāto. kaṃsi tvaṃ, āvuso, uddissa
pabbajito? ko vā te satthā? kassa vā tvaṃ dhammaṃ rocesī"ti? evaṃ vutte,
bhagavā upakaṃ ājīvakaṃ gāthāhi ajjhabhāsi—</p>
<blockquote>

<p>
<span class="parno">57</span>
<a class="ms" id="p_3v_57"></a>
"sabbābhibhū sabbavidūhamasmi,<br>
sabbesu dhammesu anūpalitto;<br>
sabbañjaho taṇhākkhaye vimutto,<br>
sayaṃ abhiññāya kamuddiseyyaṃ.<br></p>

<p>
<span class="parno">58</span>
<a class="ms" id="p_3v_58"></a>
na me ācariyo atthi,<br>
sadiso me na vijjati;<br>
sadevakasmiṃ lokasmiṃ,<br>
natthi me paṭipuggalo.<br></p>

<p>
<span class="parno">59</span>
<a class="ms" id="p_3v_59"></a>
ahañhi arahā loke,<br>
ahaṃ satthā anuttaro;<br>
ekomhi sammāsambuddho,<br>
sītibhūtosmi nibbuto.<br></p>

<p>
<span class="parno">60</span>
<a class="ms" id="p_3v_60"></a>
dhammacakkaṃ pavattetuṃ,<br>
gacchāmi kāsinaṃ puraṃ;<br>
andhībhūtasmiṃ lokasmiṃ,<br>
āhañchaṃ amatadundubhin"ti.<br></p>
</blockquote>

<p>
<span class="parno">61</span>
<a class="ms" id="p_3v_61"></a>
"yathā kho tvaṃ, āvuso, paṭijānāsi, arahasi anantajino"ti.</p>
<blockquote>

<p>
<span class="parno">62</span>
<a class="ms" id="p_3v_62"></a>
"mādisā ve jinā honti,<br>
ye pattā āsavakkhayaṃ;<br>
jitā me pāpakā dhammā,<br>
tasmāhamupaka jino"ti.<br></p>
</blockquote>

<p>
<span class="parno">63</span>
<a class="ms" id="p_3v_63"></a>
evaṃ vutte, upako ājīvako hupeyyapāvusoti vatvā sīsaṃ okampetvā ummaggaṃ
gahetvā pakkāmi.</p>

<p>
<span class="parno">64</span>
<a class="ms" id="p_3v_64"></a>
<a class="msdiv" id="msdiv12"></a>
atha kho bhagavā anupubbena cārikaṃ caramāno yena bārāṇasī isipatanaṃ migadāyo,
yena pañcavaggiyā bhikkhū tenupasankami. addasaṃsu kho pañcavaggiyā bhikkhū
bhagavantaṃ dūratova āgacchantaṃ; disvāna aññamaññaṃ katikaṃ saṇṭhapesuṃ—
"ayaṃ, āvuso, samaṇo gotamo āgacchati, bāhulliko padhānavibbhanto āvatto
bāhullāya. so neva abhivādetabbo, na paccuṭṭhātabbo, nāssa pattacīvaraṃ
paṭiggahetabbaṃ; api ca kho āsanaṃ ṭhapetabbaṃ, sace so ākankhissati
nisīdissatī"ti. yathā yathā kho bhagavā pañcavaggiye bhikkhū upasankamati tathā
tathā pañcavaggiyā bhikkhū nāsakkhiṃsu sakāya katikāya saṇṭhātuṃ. asaṇṭhahantā
bhagavantaṃ paccuggantvā eko bhagavato pattacīvaraṃ paṭiggahesi, eko āsanaṃ
paññapesi, eko pādodakaṃ, eko pādapīṭhaṃ, eko pādakaṭhalikaṃ upanikkhipi.
nisīdi bhagavā paññatte āsane; nisajja kho bhagavā pāde pakkhālesi. apissu
bhagavantaṃ nāmena ca āvusovādena ca samudācaranti.</p>
<hr>

<p>
<span class="parno">65</span>
<a class="ms" id="p_3v_65"></a>
evaṃ vutte, bhagavā pañcavaggiye bhikkhū etadavoca—  "mā, bhikkhave, tathāgataṃ
nāmena ca āvusovādena ca samudācaratha. arahaṃ, bhikkhave, tathāgato
sammāsambuddho, odahatha, bhikkhave, sotaṃ, amatamadhigataṃ, ahamanusāsāmi,
ahaṃ dhammaṃ desemi. yathānusiṭṭhaṃ tathā paṭipajjamānā nacirasseva—
yassatthāya kulaputtā sammadeva agārasmā anagāriyaṃ pabbajanti, tadanuttaraṃ—
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja
viharissathā"ti. evaṃ vutte, pañcavaggiyā bhikkhū bhagavantaṃ etadavocuṃ—
"tāyapi kho tvaṃ, āvuso gotama, iriyāya, tāya paṭipadāya, tāya dukkarakārikāya
nevajjhagā uttari manussadhammā alamariyañāṇadassanavisesaṃ, kiṃ pana tvaṃ
etarahi, bāhulliko padhānavibbhanto āvatto bāhullāya, adhigamissasi uttari
manussadhammā alamariyañāṇadassanavisesan"ti? evaṃ vutte, bhagavā pañcavaggiye
bhikkhū etadavoca—  "na, bhikkhave, tathāgato bāhulliko, na padhānavibbhanto,
na āvatto bāhullāya; arahaṃ, bhikkhave, tathāgato sammāsambuddho. odahatha,
bhikkhave, sotaṃ, amatamadhigataṃ ahamanusāsāmi, ahaṃ dhammaṃ desemi.
yathānusiṭṭhaṃ tathā paṭipajjamānā nacirasseva—  yassatthāya kulaputtā
sammadeva agārasmā anagāriyaṃ pabbajanti, tadanuttaraṃ—
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja
viharissathā"ti.</p>
<hr>

<p>
<span class="parno">66</span>
<a class="ms" id="p_3v_66"></a>
dutiyampi kho pañcavaggiyā bhikkhū bhagavantaṃ etadavocuṃ … pe …  . dutiyampi kho
bhagavā pañcavaggiye bhikkhū etadavoca … pe …  . tatiyampi kho pañcavaggiyā bhikkhū
bhagavantaṃ etadavocuṃ—  "tāyapi kho tvaṃ, āvuso gotama, iriyāya, tāya
paṭipadāya, tāya dukkarakārikāya nevajjhagā uttari manussadhammā
alamariyañāṇadassanavisesaṃ, kiṃ pana tvaṃ etarahi, bāhulliko padhānavibbhanto
āvatto bāhullāya, adhigamissasi uttari manussadhammā
alamariyañāṇadassanavisesan"ti?</p>
<hr>

<p>
<span class="parno">67</span>
<a class="ms" id="p_3v_67"></a>
evaṃ vutte bhagavā pañcavaggiye bhikkhū etadavoca—  "abhijānātha me no tumhe,
bhikkhave, ito pubbe evarūpaṃ pabhāvitametan"ti? "no hetaṃ, bhante". "arahaṃ,
bhikkhave, tathāgato sammāsambuddho, odahatha, bhikkhave, sotaṃ,
amatamadhigataṃ ahamanusāsāmi, ahaṃ dhammaṃ desemi. yathānusiṭṭhaṃ tathā
paṭipajjamānā nacirasseva—  yassatthāya kulaputtā sammadeva agārasmā anagāriyaṃ
pabbajanti, tadanuttaraṃ—  brahmacariyapariyosānaṃ diṭṭheva dhamme sayaṃ
abhiññā sacchikatvā upasampajja viharissathā"ti. asakkhi kho bhagavā
pañcavaggiye bhikkhū saññāpetuṃ. atha kho pañcavaggiyā bhikkhū bhagavantaṃ
sussūsiṃsu, sotaṃ odahiṃsu, aññā cittaṃ upaṭṭhāpesuṃ.</p>
<hr>

<p>
<span class="parno">68</span>
<a class="ms" id="p_3v_68"></a>
<a class="msdiv" id="msdiv13"></a>
atha kho bhagavā pañcavaggiye bhikkhū āmantesi—</p>

<p>
<span class="parno">69</span>
<a class="ms" id="p_3v_69"></a>
"dveme, bhikkhave, antā pabbajitena na sevitabbā. katame dve? yo cāyaṃ kāmesu
kāmasukhallikānuyogo hīno gammo pothujjaniko anariyo anatthasaṃhito, yo cāyaṃ
attakilamathānuyogo dukkho anariyo anatthasaṃhito. ete kho, bhikkhave, ubho
ante anupagamma majjhimā paṭipadā tathāgatena abhisambuddhā cakkhukaraṇī
ñāṇakaraṇī upasamāya abhiññāya sambodhāya nibbānāya saṃvattati.</p>

<p>
<span class="parno">70</span>
<a class="ms" id="p_3v_70"></a>
katamā ca sā, bhikkhave, majjhimā paṭipadā tathāgatena abhisambuddhā,
cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati?
ayameva ariyo aṭṭhangiko maggo, seyyathidaṃ—  sammādiṭṭhi, sammāsankappo,
sammāvācā, sammākammanto, sammāājīvo, sammāvāyāmo, sammāsati, sammāsamādhi.
ayaṃ kho sā, bhikkhave, majjhimā paṭipadā tathāgatena abhisambuddhā,
cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati.</p>

<p>
<span class="parno">71</span>
<a class="ms" id="p_3v_71"></a>
<a class="msdiv" id="msdiv14"></a>
idaṃ kho pana, bhikkhave, dukkhaṃ ariyasaccaṃ. jātipi dukkhā, jarāpi dukkhā,
byādhipi dukkho, maraṇampi dukkhaṃ, appiyehi sampayogo dukkho, piyehi vippayogo
dukkho, yampicchaṃ na labhati tampi dukkhaṃ. saṃkhittena, pañcupādānakkhandhā
dukkhā.</p>

<p>
<span class="parno">72</span>
<a class="ms" id="p_3v_72"></a>
idaṃ kho pana, bhikkhave, dukkhasamudayaṃ ariyasaccaṃ—  yāyaṃ taṇhā
ponobbhavikā nandīrāgasahagatā tatratatrābhinandinī, seyyathidaṃ—  kāmataṇhā,
bhavataṇhā, vibhavataṇhā.</p>

<p>
<span class="parno">73</span>
<a class="ms" id="p_3v_73"></a>
idaṃ kho pana, bhikkhave, dukkhanirodhaṃ ariyasaccaṃ—  yo tassāyeva taṇhāya
asesavirāganirodho, cāgo, paṭinissaggo, mutti, anālayo.</p>
<hr>

<p>
<span class="parno">74</span>
<a class="ms" id="p_3v_74"></a>
idaṃ kho pana, bhikkhave, dukkhanirodhagāminī paṭipadā ariyasaccaṃ—  ayameva
ariyo aṭṭhangiko maggo, seyyathidaṃ—  sammādiṭṭhi, sammāsankappo, sammāvācā,
sammākammanto, sammāājīvo, sammāvāyāmo, sammāsati, sammāsamādhi.</p>

<p>
<span class="parno">75</span>
<a class="ms" id="p_3v_75"></a>
<a class="msdiv" id="msdiv15"></a>
idaṃ dukkhaṃ ariyasaccanti me, bhikkhave, pubbe ananussutesu dhammesu cakkhuṃ
udapādi, ñāṇaṃ udapādi, paññā udapādi, vijjā udapādi, āloko udapādi. taṃ kho
panidaṃ dukkhaṃ ariyasaccaṃ pariññeyyanti me, bhikkhave, pubbe ananussutesu
dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko
udapādi. taṃ kho panidaṃ dukkhaṃ ariyasaccaṃ pariññātanti me, bhikkhave, pubbe
ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā
udapādi, āloko udapādi.</p>

<p>
<span class="parno">76</span>
<a class="ms" id="p_3v_76"></a>
idaṃ dukkhasamudayaṃ ariyasaccanti me, bhikkhave, pubbe ananussutesu dhammesu
cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi.
taṃ kho panidaṃ dukkhasamudayaṃ ariyasaccaṃ pahātabbanti me, bhikkhave, pubbe
ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā
udapādi, āloko udapādi. taṃ kho panidaṃ dukkhasamudayaṃ ariyasaccaṃ pahīnanti
me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi,
paññā udapādi, vijjā udapādi, āloko udapādi.</p>
<hr>

<p>
<span class="parno">77</span>
<a class="ms" id="p_3v_77"></a>
idaṃ dukkhanirodhaṃ ariyasaccanti me, bhikkhave, pubbe ananussutesu dhammesu
cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi.
taṃ kho panidaṃ dukkhanirodhaṃ ariyasaccaṃ sacchikātabbanti me, bhikkhave,
pubbe ananussutesu dhammesu cakkhuṃ udapādi, ñāṇaṃ udapādi, paññā udapādi,
vijjā udapādi, āloko udapādi. taṃ kho panidaṃ dukkhanirodhaṃ ariyasaccaṃ
sacchikatanti me, bhikkhave, pubbe ananussutesu dhammesu cakkhuṃ udapādi, ñāṇaṃ
udapādi, paññā udapādi, vijjā udapādi, āloko udapādi.</p>
<hr>

<p>
<span class="parno">78</span>
<a class="ms" id="p_3v_78"></a>
idaṃ dukkhanirodhagāminī paṭipadā ariyasaccanti me, bhikkhave, pubbe
ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā
udapādi, āloko udapādi. taṃ kho panidaṃ dukkhanirodhagāminī paṭipadā
ariyasaccaṃ bhāvetabbanti me, bhikkhave, pubbe ananussutesu dhammesu cakkhuṃ
udapādi, ñāṇaṃ udapādi, paññā udapādi, vijjā udapādi, āloko udapādi. taṃ kho
panidaṃ dukkhanirodhagāminī paṭipadā ariyasaccaṃ bhāvitanti me, bhikkhave,
pubbe ananussutesu dhammesu cakkhuṃ udapādi, ñāṇaṃ udapādi, paññā udapādi,
vijjā udapādi, āloko udapādi.</p>

<p>
<span class="parno">79</span>
<a class="ms" id="p_3v_79"></a>
<a class="msdiv" id="msdiv16"></a>
yāvakīvañca me, bhikkhave, imesu catūsu ariyasaccesu evaṃ tiparivaṭṭaṃ
dvādasākāraṃ yathābhūtaṃ ñāṇadassanaṃ na suvisuddhaṃ ahosi, neva tāvāhaṃ,
bhikkhave, sadevake loke samārake sabrahmake sassamaṇabrāhmaṇiyā pajāya
sadevamanussāya anuttaraṃ sammāsambodhiṃ abhisambuddhoti paccaññāsiṃ.</p>

<p>
<span class="parno">80</span>
<a class="ms" id="p_3v_80"></a>
yato ca kho me, bhikkhave, imesu catūsu ariyasaccesu evaṃ tiparivaṭṭaṃ
dvādasākāraṃ yathābhūtaṃ ñāṇadassanaṃ suvisuddhaṃ ahosi, athāhaṃ, bhikkhave,
sadevake loke samārake sabrahmake sassamaṇabrāhmaṇiyā pajāya sadevamanussāya
anuttaraṃ sammāsambodhiṃ abhisambuddhoti paccaññāsiṃ. ñāṇañca pana me dassanaṃ
udapādi—  akuppā me vimutti, ayamantimā jāti, natthi dāni punabbhavo"ti.
idamavoca bhagavā attamanā pañcavaggiyā bhikkhū bhagavato bhāsitaṃ
abhinandunti.</p>

<p>
<span class="parno">81</span>
<a class="ms" id="p_3v_81"></a>
imasmiñca pana veyyākaraṇasmiṃ bhaññamāne āyasmato koṇḍaññassa virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti.</p>
<hr>

<p>
<span class="parno">82</span>
<a class="ms" id="p_3v_82"></a>
<a class="msdiv" id="msdiv17"></a>
pavattite ca pana bhagavatā dhammacakke, bhummā devā saddamanussāvesuṃ—  "etaṃ
bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ,
appaṭivattiyaṃ samaṇena vā brāhmaṇena vā devena vā mārena vā brahmunā vā kenaci
vā lokasmin"ti. bhummānaṃ devānaṃ saddaṃ sutvā cātumahārājikā devā
saddamanussāvesuṃ … pe …   cātumahārājikānaṃ devānaṃ saddaṃ sutvā tāvatiṃsā
devā … pe …   yāmā devā … pe …   tusitā devā … pe …   nimmānaratī devā … pe …
paranimmitavasavattī devā … pe …   brahmakāyikā devā saddamanussāvesuṃ—  "etaṃ
bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ
appaṭivattiyaṃ samaṇena vā brāhmaṇena vā devena vā mārena vā brahmunā vā kenaci
vā lokasmin"ti.</p>

<p>
<span class="parno">83</span>
<a class="ms" id="p_3v_83"></a>
itiha tena khaṇena, tena layena, tena muhuttena yāva brahmalokā saddo
abbhuggacchi. ayañca dasasahassilokadhātu sankampi sampakampi sampavedhi;
appamāṇo ca uḷāro obhāso loke pāturahosi, atikkamma devānaṃ devānubhāvaṃ.</p>

<p>
<span class="parno">84</span>
<a class="ms" id="p_3v_84"></a>
atha kho bhagavā imaṃ udānaṃ udānesi—  "aññāsi vata bho koṇḍañño, aññāsi vata
bho koṇḍañño"ti. iti hidaṃ āyasmato koṇḍaññassa "aññāsikoṇḍañño" tveva nāmaṃ
ahosi.</p>

<p>
<span class="parno">85</span>
<a class="ms" id="p_3v_85"></a>
<a class="msdiv" id="msdiv18"></a>
atha kho āyasmā aññāsikoṇḍañño diṭṭhadhammo pattadhammo viditadhammo
pariyogāḷhadhammo tiṇṇavicikiccho vigatakathaṃkatho vesārajjappatto
aparappaccayo satthusāsane bhagavantaṃ etadavoca—  "labheyyāhaṃ, bhante,
bhagavato santike pabbajjaṃ, labheyyaṃ upasampadan"ti. "ehi bhikkhū"ti bhagavā
avoca—  "svākkhāto dhammo, cara brahmacariyaṃ sammā dukkhassa antakiriyāyā"ti.
sāva tassa āyasmato upasampadā ahosi.</p>

<p>
<span class="parno">86</span>
<a class="ms" id="p_3v_86"></a>
<a class="msdiv" id="msdiv19"></a>
atha kho bhagavā tadavasese bhikkhū dhammiyā kathāya ovadi anusāsi. atha kho
āyasmato ca vappassa āyasmato ca bhaddiyassa bhagavatā dhammiyā kathāya
ovadiyamānānaṃ anusāsiyamānānaṃ virajaṃ vītamalaṃ dhammacakkhuṃ udapādi—  "yaṃ
kiñci samudayadhammaṃ sabbaṃ taṃ nirodhadhamman"ti. te diṭṭhadhammā pattadhammā
viditadhammā pariyogāḷhadhammā tiṇṇavicikicchā vigatakathaṃkathā
vesārajjappattā aparappaccayā satthusāsane bhagavantaṃ etadavocuṃ—  "labheyyāma
mayaṃ, bhante, bhagavato santike pabbajjaṃ, labheyyāma upasampadan"ti. "etha
bhikkhavo"ti bhagavā avoca—  "svākkhāto dhammo, caratha brahmacariyaṃ sammā
dukkhassa antakiriyāyā"ti. sāva tesaṃ āyasmantānaṃ upasampadā ahosi.</p>

<p>
<span class="parno">87</span>
<a class="ms" id="p_3v_87"></a>
atha kho bhagavā tadavasese bhikkhū nīhārabhatto dhammiyā kathāya ovadi
anusāsi. yaṃ tayo bhikkhū piṇḍāya caritvā āharanti, tena chabbaggo yāpeti. atha
kho āyasmato ca mahānāmassa āyasmato ca assajissa bhagavatā dhammiyā kathāya
ovadiyamānānaṃ anusāsiyamānānaṃ virajaṃ vītamalaṃ dhammacakkhuṃ udapādi—  "yaṃ
kiñci samudayadhammaṃ sabbaṃ taṃ nirodhadhamman"ti. te diṭṭhadhammā pattadhammā
viditadhammā pariyogāḷhadhammā tiṇṇavicikicchā vigatakathaṃkathā
vesārajjappattā aparappaccayā satthusāsane bhagavantaṃ etadavocuṃ—  "labheyyāma
mayaṃ, bhante, bhagavato santike pabbajjaṃ, labheyyāma upasampadan"ti. "etha
bhikkhavo"ti bhagavā avoca—  "svākkhāto dhammo, caratha brahmacariyaṃ sammā
dukkhassa antakiriyāyā"ti. sāva tesaṃ āyasmantānaṃ upasampadā ahosi.</p>
<hr>

<p>
<span class="parno">88</span>
<a class="ms" id="p_3v_88"></a>
<a class="msdiv" id="msdiv20"></a>
atha kho bhagavā pañcavaggiye bhikkhū āmantesi—</p>

<p>
<span class="parno">89</span>
<a class="ms" id="p_3v_89"></a>
"rūpaṃ, bhikkhave, anattā. rūpañca hidaṃ, bhikkhave, attā abhavissa, nayidaṃ
rūpaṃ ābādhāya saṃvatteyya, labbhetha ca rūpe—  ‘evaṃ me rūpaṃ hotu, evaṃ me
rūpaṃ mā ahosī’ti. yasmā ca kho, bhikkhave, rūpaṃ anattā, tasmā rūpaṃ ābādhāya
saṃvattati, na ca labbhati rūpe—  ‘evaṃ me rūpaṃ hotu, evaṃ me rūpaṃ mā
ahosī’ti.</p>

<p>
<span class="parno">90</span>
<a class="ms" id="p_3v_90"></a>
vedanā anattā. vedanā ca hidaṃ, bhikkhave, attā abhavissa, nayidaṃ vedanā
ābādhāya saṃvatteyya, labbhetha ca vedanāya—  ‘evaṃ me vedanā hotu, evaṃ me
vedanā mā ahosī’ti. yasmā ca kho, bhikkhave, vedanā anattā, tasmā vedanā
ābādhāya saṃvattati, na ca labbhati vedanāya—  ‘evaṃ me vedanā hotu, evaṃ me
vedanā mā ahosī’ti.</p>
<hr>

<p>
<span class="parno">91</span>
<a class="ms" id="p_3v_91"></a>
saññā anattā. saññā ca hidaṃ, bhikkhave, attā abhavissa, nayidaṃ saññā ābādhāya
saṃvatteyya, labbhetha ca saññāya—  ‘evaṃ me saññā hotu, evaṃ me saññā mā
ahosī’ti. yasmā ca kho, bhikkhave, saññā anattā, tasmā saññā ābādhāya
saṃvattati, na ca labbhati saññāya—  ‘evaṃ me saññā hotu, evaṃ me saññā mā
ahosī’ti.</p>
<hr>

<p>
<span class="parno">92</span>
<a class="ms" id="p_3v_92"></a>
sankhārā anattā. sankhārā ca hidaṃ, bhikkhave, attā abhavissaṃsu, nayidaṃ
sankhārā ābādhāya saṃvatteyyuṃ, labbhetha ca sankhāresu—  ‘evaṃ me sankhārā
hontu, evaṃ me sankhārā mā ahesun’ti. yasmā ca kho, bhikkhave, sankhārā anattā,
tasmā sankhārā ābādhāya saṃvattanti, na ca labbhati sankhāresu—  ‘evaṃ me
sankhārā hontu, evaṃ me sankhārā mā ahesun’ti.</p>

<p>
<span class="parno">93</span>
<a class="ms" id="p_3v_93"></a>
viññāṇaṃ anattā. viññāṇañca hidaṃ, bhikkhave, attā abhavissa, nayidaṃ viññāṇaṃ
ābādhāya saṃvatteyya, labbhetha ca viññāṇe—  ‘evaṃ me viññāṇaṃ hotu, evaṃ me
viññāṇaṃ mā ahosī’ti. yasmā ca kho, bhikkhave, viññāṇaṃ anattā, tasmā viññāṇaṃ
ābādhāya saṃvattati, na ca labbhati viññāṇe—  ‘evaṃ me viññāṇaṃ hotu, evaṃ me
viññāṇaṃ mā ahosī’ti.</p>

<p>
<span class="parno">94</span>
<a class="ms" id="p_3v_94"></a>
<a class="msdiv" id="msdiv21"></a>
taṃ kiṃ maññatha, bhikkhave, rūpaṃ niccaṃ vā aniccaṃ vā"ti? "aniccaṃ, bhante".
"yaṃ panāniccaṃ dukkhaṃ vā taṃ sukhaṃ vā"ti? "dukkhaṃ, bhante". "yaṃ panāniccaṃ
dukkhaṃ vipariṇāmadhammaṃ, kallaṃ nu taṃ samanupassituṃ—  etaṃ mama,
esohamasmi, eso me attā"ti? "no hetaṃ, bhante".</p>
<hr>

<p>
<span class="parno">95</span>
<a class="ms" id="p_3v_95"></a>
"vedanā niccā vā aniccā vā"ti? "aniccā, bhante". "yaṃ panāniccaṃ dukkhaṃ vā taṃ
sukhaṃ vā"ti? "dukkhaṃ, bhante". "yaṃ panāniccaṃ dukkhaṃ vipariṇāmadhammaṃ,
kallaṃ nu taṃ samanupassituṃ—  etaṃ mama, esohamasmi, eso me attā"ti? "no
hetaṃ, bhante".</p>

<p>
<span class="parno">96</span>
<a class="ms" id="p_3v_96"></a>
"saññā niccā vā aniccā vā"ti? "aniccā, bhante". "yaṃ panāniccaṃ dukkhaṃ vā taṃ
sukhaṃ vā"ti? "dukkhaṃ, bhante". "yaṃ panāniccaṃ dukkhaṃ vipariṇāmadhammaṃ,
kallaṃ nu taṃ samanupassituṃ—  etaṃ mama, esohamasmi, eso me attā"ti? "no
hetaṃ, bhante".</p>

<p>
<span class="parno">97</span>
<a class="ms" id="p_3v_97"></a>
"sankhārā niccā vā aniccā vā"ti? "aniccā, bhante". "yaṃ panāniccaṃ dukkhaṃ vā
taṃ sukhaṃ vā"ti? "dukkhaṃ, bhante". "yaṃ panāniccaṃ dukkhaṃ vipariṇāmadhammaṃ,
kallaṃ nu taṃ samanupassituṃ—  etaṃ mama, esohamasmi, eso me attā"ti? "no
hetaṃ, bhante".</p>

<p>
<span class="parno">98</span>
<a class="ms" id="p_3v_98"></a>
"viññāṇaṃ niccaṃ vā aniccaṃ vā"ti? "aniccaṃ, bhante". "yaṃ panāniccaṃ dukkhaṃ
vā taṃ sukhaṃ vā"ti? "dukkhaṃ, bhante". "yaṃ panāniccaṃ dukkhaṃ
vipariṇāmadhammaṃ, kallaṃ nu taṃ samanupassituṃ—  etaṃ mama, esohamasmi, eso me
attā"ti? "no hetaṃ, bhante".</p>
<hr>

<p>
<span class="parno">99</span>
<a class="ms" id="p_3v_99"></a>
<a class="msdiv" id="msdiv22"></a>
"tasmātiha, bhikkhave, yaṃ kiñci rūpaṃ atītānāgatapaccuppannaṃ ajjhattaṃ vā
bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,
sabbaṃ rūpaṃ—  netaṃ mama, nesohamasmi, na meso attāti—  evametaṃ yathābhūtaṃ
sammappaññāya daṭṭhabbaṃ.</p>

<p>
<span class="parno">100</span>
<a class="ms" id="p_3v_100"></a>
yā kāci vedanā atītānāgatapaccuppannā ajjhattaṃ vā bahiddhā vā oḷārikā vā
sukhumā vā hīnā vā paṇītā vā yā dūre santike vā, sabbā vedanā—  netaṃ mama,
nesohamasmi, na meso attāti—  evametaṃ yathābhūtaṃ sammappaññāya daṭṭhabbaṃ.</p>

<p>
<span class="parno">101</span>
<a class="ms" id="p_3v_101"></a>
yā kāci saññā atītānāgatapaccuppannā ajjhattaṃ vā bahiddhā vā oḷārikā vā
sukhumā vā hīnā vā paṇītā vā yā dūre santike vā, sabbā saññā—  netaṃ mama,
nesohamasmi, na meso attāti—  evametaṃ yathābhūtaṃ sammappaññāya daṭṭhabbaṃ.</p>

<p>
<span class="parno">102</span>
<a class="ms" id="p_3v_102"></a>
ye keci sankhārā atītānāgatapaccuppannā ajjhattaṃ vā bahiddhā vā oḷārikā vā
sukhumā vā hīnā vā paṇītā vā ye dūre santike vā, sabbe sankhārā—  netaṃ mama,
nesohamasmi, na meso attāti—  evametaṃ yathābhūtaṃ sammappaññāya daṭṭhabbaṃ.</p>

<p>
<span class="parno">103</span>
<a class="ms" id="p_3v_103"></a>
yaṃ kiñci viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā
sukhumaṃ vā hīnaṃ vā paṇītaṃ vā yaṃ dūre santike vā, sabbaṃ viññāṇaṃ—  netaṃ
mama, nesohamasmi, na meso attāti—  evametaṃ yathābhūtaṃ sammappaññāya
daṭṭhabbaṃ.</p>
<hr>d

<p>
<span class="parno">104</span>
<a class="ms" id="p_3v_104"></a>
<a class="msdiv" id="msdiv23"></a>
evaṃ passaṃ, bhikkhave, sutavā ariyasāvako rūpasmimpi nibbindati, vedanāyapi
nibbindati, saññāyapi nibbindati, sankhāresupi nibbindati, viññāṇasmimpi
nibbindati; nibbindaṃ virajjati; virāgā vimuccati; vimuttasmiṃ vimuttamiti
ñāṇaṃ hoti, ‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ
itthattāyā’ti pajānātī"ti.</p>

<p>
<span class="parno">105</span>
<a class="ms" id="p_3v_105"></a>
<a class="msdiv" id="msdiv24"></a>
idamavoca bhagavā. attamanā pañcavaggiyā bhikkhū bhagavato bhāsitaṃ
abhinandunti. imasmiñca pana veyyākaraṇasmiṃ bhaññamāne pañcavaggiyānaṃ
bhikkhūnaṃ anupādāya āsavehi cittāni vimucciṃsu. tena kho pana samayena cha
loke arahanto honti.</p>
<p class="endsutta">
<span class="parno">106</span>
<a class="ms" id="p_3v_106"></a>
pañcavaggiyakathā niṭṭhitā.<br>
paṭhamabhāṇavāro.</p>
<h2>7 pabbajjākathā</h2>

<p>
<span class="parno">107</span>
<a class="ms" id="p_3v_107"></a>
<a class="msdiv" id="msdiv25"></a>
tena kho pana samayena bārāṇasiyaṃ yaso nāma kulaputto seṭṭhiputto sukhumālo
hoti. tassa tayo pāsādā honti—  eko hemantiko, eko gimhiko, eko vassiko. so
vassike pāsāde cattāro māse nippurisehi tūriyehi paricārayamāno na
heṭṭhāpāsādaṃ orohati. atha kho yasassa kulaputtassa pañcahi kāmaguṇehi
samappitassa samangībhūtassa paricārayamānassa paṭikacceva niddā okkami,
parijanassapi niddā okkami, sabbarattiyo ca telapadīpo jhāyati. atha kho yaso
kulaputto paṭikacceva pabujjhitvā addasa sakaṃ parijanaṃ supantaṃ—  aññissā
kacche vīṇaṃ, aññissā kaṇṭhe mudingaṃ, aññissā kacche āḷambaraṃ, aññaṃ
vikesikaṃ, aññaṃ vikkheḷikaṃ, aññā vippalapantiyo, hatthappattaṃ susānaṃ maññe.
disvānassa ādīnavo pāturahosi, nibbidāya cittaṃ saṇṭhāsi. atha kho yaso
kulaputto udānaṃ udānesi—  "upaddutaṃ vata bho, upassaṭṭhaṃ vata bho"ti.</p>

<p>
<span class="parno">108</span>
<a class="ms" id="p_3v_108"></a>
atha kho yaso kulaputto suvaṇṇapādukāyo ārohitvā yena nivesanadvāraṃ
tenupasankami. amanussā dvāraṃ vivariṃsu—  "mā yasassa kulaputtassa koci
antarāyamakāsi agārasmā anagāriyaṃ pabbajjāyā"ti. atha kho yaso kulaputto yena
nagaradvāraṃ tenupasankami. amanussā dvāraṃ vivariṃsu—  "mā yasassa
kulaputtassa koci antarāyamakāsi agārasmā anagāriyaṃ pabbajjāyā"ti. atha kho
yaso kulaputto yena isipatanaṃ migadāyo tenupasankami.</p>

<p>
<span class="parno">109</span>
<a class="ms" id="p_3v_109"></a>
<a class="msdiv" id="msdiv26"></a>
tena kho pana samayena bhagavā rattiyā paccūsasamayaṃ paccuṭṭhāya ajjhokāse
cankamati. addasā kho bhagavā yasaṃ kulaputtaṃ dūratova āgacchantaṃ, disvāna
cankamā orohitvā paññatte āsane nisīdi. atha kho yaso kulaputto bhagavato
avidūre udānaṃ udānesi—  "upaddutaṃ vata bho, upassaṭṭhaṃ vata bho"ti. atha kho
bhagavā yasaṃ kulaputtaṃ etadavoca—  "idaṃ kho, yasa, anupaddutaṃ, idaṃ
anupassaṭṭhaṃ. ehi, yasa, nisīda, dhammaṃ te desessāmī"ti. atha kho yaso
kulaputto—  "idaṃ kira anupaddutaṃ, idaṃ anupassaṭṭhan"ti haṭṭho udaggo
suvaṇṇapādukāhi orohitvā yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi.</p>

<p>
<span class="parno">110</span>
<a class="ms" id="p_3v_110"></a>
ekamantaṃ nisinnassa kho yasassa kulaputtassa bhagavā anupubbiṃ kathaṃ kathesi,
seyyathidaṃ—  dānakathaṃ sīlakathaṃ saggakathaṃ, kāmānaṃ ādīnavaṃ okāraṃ
saṃkilesaṃ, nekkhamme ānisaṃsaṃ pakāsesi. yadā bhagavā aññāsi yasaṃ kulaputtaṃ
kallacittaṃ, muducittaṃ, vinīvaraṇacittaṃ, udaggacittaṃ, pasannacittaṃ, atha yā
buddhānaṃ sāmukkaṃsikā dhammadesanā taṃ pakāsesi—  dukkhaṃ, samudayaṃ,
nirodhaṃ, maggaṃ. seyyathāpi nāma suddhaṃ vatthaṃ apagatakāḷakaṃ sammadeva
rajanaṃ paṭiggaṇheyya; evameva yasassa kulaputtassa tasmiṃyeva āsane virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti.</p>
<hr>

<p>
<span class="parno">111</span>
<a class="ms" id="p_3v_111"></a>
<a class="msdiv" id="msdiv27"></a>
atha kho yasassa kulaputtassa mātā pāsādaṃ abhiruhitvā yasaṃ kulaputtaṃ
apassantī yena seṭṭhi gahapati tenupasankami, upasankamitvā seṭṭhiṃ gahapatiṃ
etadavoca—  "putto te, gahapati, yaso na dissatī"ti. atha kho seṭṭhi gahapati
catuddisā assadūte uyyojetvā sāmaṃyeva yena isipatanaṃ migadāyo tenupasankami.
addasā kho seṭṭhi gahapati suvaṇṇapādukānaṃ nikkhepaṃ, disvāna taṃyeva
anugamāsi. addasā kho bhagavā seṭṭhiṃ gahapatiṃ dūratova āgacchantaṃ, disvāna
bhagavato etadahosi—  "yannūnāhaṃ tathārūpaṃ iddhābhisankhāraṃ abhisankhareyyaṃ
yathā seṭṭhi gahapati idha nisinno idha nisinnaṃ yasaṃ kulaputtaṃ na
passeyyā"ti. atha kho bhagavā tathārūpaṃ iddhābhisankhāraṃ abhisankharesi.</p>

<p>
<span class="parno">112</span>
<a class="ms" id="p_3v_112"></a>
atha kho seṭṭhi gahapati yena bhagavā tenupasankami, upasankamitvā bhagavantaṃ
etadavoca—  "api, bhante, bhagavā yasaṃ kulaputtaṃ passeyyā"ti?</p>

<p>
<span class="parno">113</span>
<a class="ms" id="p_3v_113"></a>
"tena hi, gahapati, nisīda, appeva nāma idha nisinno idha nisinnaṃ yasaṃ
kulaputtaṃ passeyyāsī"ti. atha kho seṭṭhi gahapati—  "idheva kirāhaṃ nisinno
idha nisinnaṃ yasaṃ kulaputtaṃ passissāmī"ti haṭṭho udaggo bhagavantaṃ
abhivādetvā ekamantaṃ nisīdi.</p>
<hr>

<p>
<span class="parno">114</span>
<a class="ms" id="p_3v_114"></a>
ekamantaṃ nisinnassa kho seṭṭhissa gahapatissa bhagavā anupubbiṃ kathaṃ
kathesi, seyyathidaṃ—  dānakathaṃ sīlakathaṃ saggakathaṃ, kāmānaṃ ādīnavaṃ
okāraṃ saṃkilesaṃ, nekkhamme ānisaṃsaṃ pakāsesi. yadā bhagavā aññāsi seṭṭhiṃ
gahapatiṃ kallacittaṃ, muducittaṃ, vinīvaraṇacittaṃ, udaggacittaṃ,
pasannacittaṃ, atha yā buddhānaṃ sāmukkaṃsikā dhammadesanā, taṃ pakāsesi—
dukkhaṃ, samudayaṃ, nirodhaṃ, maggaṃ. seyyathāpi nāma suddhaṃ vatthaṃ
apagatakāḷakaṃ sammadeva rajanaṃ paṭiggaṇheyya; evameva seṭṭhissa gahapatissa
tasmiṃyeva āsane virajaṃ vītamalaṃ dhammacakkhuṃ udapādi—  "yaṃ kiñci
samudayadhammaṃ sabbaṃ taṃ nirodhadhamman"ti.</p>

<p>
<span class="parno">115</span>
<a class="ms" id="p_3v_115"></a>
atha kho seṭṭhi gahapati diṭṭhadhammo pattadhammo viditadhammo
pariyogāḷhadhammo tiṇṇavicikiccho vigatakathaṃkatho vesārajjappatto
aparappaccayo satthusāsane bhagavantaṃ etadavoca—  "abhikkantaṃ, bhante,
abhikkantaṃ, bhante. seyyathāpi, bhante, nikkujjitaṃ vā ukkujjeyya,
paṭicchannaṃ vā vivareyya, mūḷhassa vā maggaṃ ācikkheyya, andhakāre vā
telapajjotaṃ dhāreyya—  ‘cakkhumanto rūpāni dakkhantī’ti; evamevaṃ bhagavatā
anekapariyāyena dhammo pakāsito. esāhaṃ, bhante, bhagavantaṃ saraṇaṃ gacchāmi,
dhammañca, bhikkhusaṇghañca. upāsakaṃ maṃ bhagavā dhāretu ajjatagge pāṇupetaṃ
saraṇaṃ gatan"ti. sova loke paṭhamaṃ upāsako ahosi tevāciko.</p>

<p>
<span class="parno">116</span>
<a class="ms" id="p_3v_116"></a>
<a class="msdiv" id="msdiv28"></a>
atha kho yasassa kulaputtassa pituno dhamme desiyamāne yathādiṭṭhaṃ
yathāviditaṃ bhūmiṃ paccavekkhantassa anupādāya āsavehi cittaṃ vimucci. atha
kho bhagavato etadahosi—  "yasassa kho kulaputtassa pituno dhamme desiyamāne
yathādiṭṭhaṃ yathāviditaṃ bhūmiṃ paccavekkhantassa anupādāya āsavehi cittaṃ
vimuttaṃ. abhabbo kho yaso kulaputto hīnāyāvattitvā kāme paribhuñjituṃ,
seyyathāpi pubbe agārikabhūto; yannūnāhaṃ taṃ iddhābhisankhāraṃ
paṭippassambheyyan"ti. atha kho bhagavā taṃ iddhābhisankhāraṃ paṭippassambhesi.</p>
<hr>

<p>
<span class="parno">117</span>
<a class="ms" id="p_3v_117"></a>
addasā kho seṭṭhi gahapati yasaṃ kulaputtaṃ nisinnaṃ disvāna, yasaṃ kulaputtaṃ
etadavoca—  "mātā te, tāta yasa, paridevasokasamāpannā, dehi mātuyā jīvitan"ti.
atha kho yaso kulaputto bhagavantaṃ ullokesi. atha kho bhagavā seṭṭhiṃ
gahapatiṃ etadavoca—  "taṃ kiṃ maññasi, gahapati, yassa sekkhena ñāṇena
sekkhena dassanena dhammo diṭṭho vidito seyyathāpi tayā, tassa yathādiṭṭhaṃ
yathāviditaṃ bhūmiṃ paccavekkhantassa anupādāya āsavehi cittaṃ vimuttaṃ. bhabbo
nu kho so, gahapati, hīnāyāvattitvā kāme paribhuñjituṃ seyyathāpi pubbe
agārikabhūto"ti? "no hetaṃ, bhante". "yasassa kho, gahapati, kulaputtassa
sekkhena ñāṇena sekkhena dassanena dhammo diṭṭho vidito seyyathāpi tayā, tassa
yathādiṭṭhaṃ yathāviditaṃ bhūmiṃ paccavekkhantassa anupādāya āsavehi cittaṃ
vimuttaṃ. abhabbo kho, gahapati, yaso kulaputto hīnāyāvattitvā kāme
paribhuñjituṃ seyyathāpi pubbe agārikabhūto"ti. "lābhā, bhante, yasassa
kulaputtassa, suladdhaṃ, bhante, yasassa kulaputtassa, yathā yasassa
kulaputtassa anupādāya āsavehi cittaṃ vimuttaṃ. adhivāsetu me, bhante, bhagavā
ajjatanāya bhattaṃ yasena kulaputtena pacchāsamaṇenā"ti. adhivāsesi bhagavā
tuṇhībhāvena.</p>

<p>
<span class="parno">118</span>
<a class="ms" id="p_3v_118"></a>
atha kho seṭṭhi gahapati bhagavato adhivāsanaṃ viditvā uṭṭhāyāsanā bhagavantaṃ
abhivādetvā padakkhiṇaṃ katvā pakkāmi. atha kho yaso kulaputto acirapakkante
seṭṭhimhi gahapatimhi bhagavantaṃ etadavoca—  "labheyyāhaṃ, bhante, bhagavato
santike pabbajjaṃ, labheyyaṃ upasampadan"ti. "ehi bhikkhū"ti bhagavā avoca—
"svākkhāto dhammo, cara brahmacariyaṃ sammā dukkhassa antakiriyāyā"ti. sāva
tassa āyasmato upasampadā ahosi. tena kho pana samayena satta loke arahanto
honti.</p>
<p class="endsutta">
<span class="parno">119</span>
<a class="ms" id="p_3v_119"></a>
yasassa pabbajjā niṭṭhitā.</p>
<hr>

<p>
<span class="parno">120</span>
<a class="ms" id="p_3v_120"></a>
<a class="msdiv" id="msdiv29"></a>
atha kho bhagavā pubbaṇhasamayaṃ nivāsetvā pattacīvaramādāya āyasmatā yasena
pacchāsamaṇena yena seṭṭhissa gahapatissa nivesanaṃ tenupasankami,
upasankamitvā paññatte āsane nisīdi. atha kho āyasmato yasassa mātā ca
purāṇadutiyikā ca yena bhagavā tenupasankamiṃsu, upasankamitvā bhagavantaṃ
abhivādetvā ekamantaṃ nisīdiṃsu.</p>

<p>
<span class="parno">121</span>
<a class="ms" id="p_3v_121"></a>
tāsaṃ bhagavā anupubbiṃ kathaṃ kathesi, seyyathidaṃ—  dānakathaṃ sīlakathaṃ
saggakathaṃ, kāmānaṃ ādīnavaṃ okāraṃ saṃkilesaṃ, nekkhamme ānisaṃsaṃ pakāsesi.
yadā tā bhagavā aññāsi kallacittā, muducittā, vinīvaraṇacittā, udaggacittā,
pasannacittā, atha yā buddhānaṃ sāmukkaṃsikā dhammadesanā taṃ pakāsesi—
dukkhaṃ, samudayaṃ, nirodhaṃ, maggaṃ. seyyathāpi nāma suddhaṃ vatthaṃ
apagatakāḷakaṃ sammadeva rajanaṃ paṭiggaṇheyya; evameva tāsaṃ tasmiṃyeva āsane
virajaṃ vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti. tā diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṃkathā vesārajjappattā aparappaccayā satthusāsane
bhagavantaṃ etadavocuṃ—  "abhikkantaṃ, bhante, abhikkantaṃ, bhante … pe …   etā
mayaṃ, bhante, bhagavantaṃ saraṇaṃ gacchāma, dhammañca, bhikkhusaṇghañca.
upāsikāyo no bhagavā dhāretu ajjatagge pāṇupetā saraṇaṃ gatā"ti. tā ca loke
paṭhamaṃ upāsikā ahesuṃ tevācikā.</p>
<hr>

<p>
<span class="parno">122</span>
<a class="ms" id="p_3v_122"></a>
atha kho āyasmato yasassa mātā ca pitā ca purāṇadutiyikā ca bhagavantañca
āyasmantañca yasaṃ paṇītena khādanīyena bhojanīyena sahatthā santappetvā
sampavāretvā, bhagavantaṃ bhuttāviṃ onītapattapāṇiṃ, ekamantaṃ nisīdiṃsu. atha
kho bhagavā āyasmato yasassa mātarañca pitarañca purāṇadutiyikañca dhammiyā
kathāya sandassetvā samādapetvā samuttejetvā sampahaṃsetvā uṭṭhāyāsanā pakkāmi.</p>

<p>
<span class="parno">123</span>
<a class="ms" id="p_3v_123"></a>
<a class="msdiv" id="msdiv30"></a>
assosuṃ kho āyasmato yasassa cattāro gihisahāyakā bārāṇasiyaṃ seṭṭhānuseṭṭhīnaṃ
kulānaṃ puttā—  vimalo, subāhu, puṇṇaji, gavampati—  yaso kira kulaputto
kesamassuṃ ohāretvā kāsāyāni vatthāni acchādetvā agārasmā anagāriyaṃ
pabbajitoti. sutvāna nesaṃ etadahosi—  "na hi nūna so orako dhammavinayo, na sā
orakā pabbajjā, yattha yaso kulaputto kesamassuṃ ohāretvā kāsāyāni vatthāni
acchādetvā agārasmā anagāriyaṃ pabbajito"ti. te yenāyasmā yaso
tenupasankamiṃsu, upasankamitvā āyasmantaṃ yasaṃ abhivādetvā ekamantaṃ
aṭṭhaṃsu.</p>

<p>
<span class="parno">124</span>
<a class="ms" id="p_3v_124"></a>
atha kho āyasmā yaso te cattāro gihisahāyake ādāya yena bhagavā tenupasankami,
upasankamitvā bhagavantaṃ abhivādetvā ekamantaṃ nisīdi. ekamantaṃ nisinno kho
āyasmā yaso bhagavantaṃ etadavoca—  "ime me, bhante, cattāro gihisahāyakā
bārāṇasiyaṃ seṭṭhānuseṭṭhīnaṃ kulānaṃ puttā—  vimalo, subāhu, puṇṇaji,
gavampati. ime bhagavā ovadatu anusāsatū"ti.</p>

<p>
<span class="parno">125</span>
<a class="ms" id="p_3v_125"></a>
tesaṃ bhagavā anupubbiṃ kathaṃ kathesi, seyyathidaṃ—  dānakathaṃ sīlakathaṃ
saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesi.
yadā te bhagavā aññāsi kallacitte muducitte vinīvaraṇacitte udaggacitte
pasannacitte, atha yā buddhānaṃ sāmukkaṃsikā dhammadesanā, taṃ pakāsesi dukkhaṃ
samudayaṃ nirodhaṃ maggaṃ. seyyathāpi nāma suddhaṃ vatthaṃ apagatakāḷakaṃ
sammadeva rajanaṃ paṭiggaṇheyya; evameva tesaṃ tasmiṃyeva āsane virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti. te diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṃkathā vesārajjappattā aparappaccayā satthusāsane
bhagavantaṃ etadavocuṃ—  "labheyyāma mayaṃ, bhante, bhagavato santike
pabbajjaṃ, labheyyāma upasampadan"ti. "etha bhikkhavo"ti bhagavā avoca—
"svākkhāto dhammo, caratha brahmacariyaṃ sammā dukkhassa antakiriyāyā"ti. sāva
tesaṃ āyasmantānaṃ upasampadā ahosi. atha kho bhagavā te bhikkhū dhammiyā
kathāya ovadi anusāsi. tesaṃ bhagavatā dhammiyā kathāya ovadiyamānānaṃ
anusāsiyamānānaṃ anupādāya āsavehi cittāni vimucciṃsu. tena kho pana samayena
ekādasa loke arahanto honti.</p>
<p class="endsutta">
<span class="parno">126</span>
<a class="ms" id="p_3v_126"></a>
catugihisahāyakapabbajjā niṭṭhitā.</p>
<hr>

<p>
<span class="parno">127</span>
<a class="ms" id="p_3v_127"></a>
<a class="msdiv" id="msdiv31"></a>
assosuṃ kho āyasmato yasassa paññāsamattā gihisahāyakā jānapadā
pubbānupubbakānaṃ kulānaṃ puttā—  yaso kira kulaputto kesamassuṃ ohāretvā
kāsāyāni vatthāni acchādetvā agārasmā anagāriyaṃ pabbajitoti. sutvāna nesaṃ
etadahosi—  "na hi nūna so orako dhammavinayo, na sā orakā pabbajjā, yattha
yaso kulaputto kesamassuṃ ohāretvā kāsāyāni vatthāni acchādetvā agārasmā
anagāriyaṃ pabbajito"ti. te yenāyasmā yaso tenupasankamiṃsu, upasankamitvā
āyasmantaṃ yasaṃ abhivādetvā ekamantaṃ aṭṭhaṃsu.</p>

<p>
<span class="parno">128</span>
<a class="ms" id="p_3v_128"></a>
atha kho āyasmā yaso te paññāsamatte gihisahāyake ādāya yena bhagavā
tenupasankami, upasankamitvā bhagavantaṃ abhivādetvā ekamantaṃ nisīdi.
ekamantaṃ nisinno kho āyasmā yaso bhagavantaṃ etadavoca—  "ime me, bhante,
paññāsamattā gihisahāyakā jānapadā pubbānupubbakānaṃ kulānaṃ puttā. ime bhagavā
ovadatu anusāsatū"ti.</p>

<p>
<span class="parno">129</span>
<a class="ms" id="p_3v_129"></a>
tesaṃ bhagavā anupubbiṃ kathaṃ kathesi, seyyathidaṃ—  dānakathaṃ sīlakathaṃ
saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesi.
yadā te bhagavā aññāsi kallacitte muducitte vinīvaraṇacitte udaggacitte
pasannacitte, atha yā buddhānaṃ sāmukkaṃsikā dhammadesanā, taṃ pakāsesi dukkhaṃ
samudayaṃ nirodhaṃ maggaṃ. seyyathāpi nāma suddhaṃ vatthaṃ apagatakāḷakaṃ
sammadeva rajanaṃ paṭiggaṇheyya; evameva tesaṃ tasmiṃyeva āsane virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti. te diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṃkathā vesārajjappattā aparappaccayā satthusāsane
bhagavantaṃ etadavocuṃ—  "labheyyāma mayaṃ, bhante, bhagavato santike
pabbajjaṃ, labheyyāma upasampadan"ti. "etha bhikkhavo"ti bhagavā avoca—
"svākkhāto dhammo, caratha brahmacariyaṃ sammā dukkhassa antakiriyāyā"ti. sāva
tesaṃ āyasmantānaṃ upasampadā ahosi. atha kho bhagavā te bhikkhū dhammiyā
kathāya ovadi anusāsi. tesaṃ bhagavatā dhammiyā kathāya ovadiyamānānaṃ
anusāsiyamānānaṃ anupādāya āsavehi cittāni vimucciṃsu. tena kho pana samayena
ekasaṭṭhi loke arahanto honti.</p>
<hr>
<p class="endsutta">
<span class="parno">130</span>
<a class="ms" id="p_3v_130"></a>
paññāsagihisahāyakapabbajjā niṭṭhitā.</p>
<h2>8 mārakathā</h2>

<p>
<span class="parno">131</span>
<a class="ms" id="p_3v_131"></a>
<a class="msdiv" id="msdiv32"></a>
atha kho bhagavā te bhikkhū āmantesi—  "muttāhaṃ, bhikkhave, sabbapāsehi, ye
dibbā ye ca mānusā. tumhepi, bhikkhave, muttā sabbapāsehi, ye dibbā ye ca
mānusā. caratha, bhikkhave, cārikaṃ bahujanahitāya bahujanasukhāya
lokānukampāya atthāya hitāya sukhāya devamanussānaṃ. mā ekena dve agamittha.
desetha, bhikkhave, dhammaṃ ādikalyāṇaṃ majjhekalyāṇaṃ pariyosānakalyāṇaṃ
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāsetha. santi
sattā apparajakkhajātikā, assavanatā dhammassa parihāyanti, bhavissanti
dhammassa aññātāro. ahampi, bhikkhave, yena uruvelā senānigamo
tenupasankamissāmi dhammadesanāyā"ti.</p>

<p>
<span class="parno">132</span>
<a class="ms" id="p_3v_132"></a>
<a class="msdiv" id="msdiv33"></a>
atha kho māro pāpimā yena bhagavā tenupasankami, upasankamitvā bhagavantaṃ
gāthāya ajjhabhāsi—</p>
<blockquote>

<p>
<span class="parno">133</span>
<a class="ms" id="p_3v_133"></a>
"baddhosi sabbapāsehi,<br>
ye dibbā ye ca mānusā;<br>
mahābandhanabaddhosi,<br>
na me samaṇa mokkhasī"ti.<br></p>

<p>
<span class="parno">134</span>
<a class="ms" id="p_3v_134"></a>
"muttāhaṃ sabbapāsehi,<br>
ye dibbā ye ca mānusā;<br>
mahābandhanamuttomhi,<br>
nihato tvamasi antakā"ti.<br></p>

<p>
<span class="parno">135</span>
<a class="ms" id="p_3v_135"></a>
"antalikkhacaro pāso,<br>
yvāyaṃ carati mānaso;<br>
tena taṃ bādhayissāmi,<br>
na me samaṇa mokkhasī"ti.<br></p>

<p>
<span class="parno">136</span>
<a class="ms" id="p_3v_136"></a>
"rūpā saddā rasā gandhā,<br>
phoṭṭhabbā ca manoramā;<br>
ettha me vigato chando,<br>
nihato tvamasi antakā"ti.<br></p>
</blockquote>

<p>
<span class="parno">137</span>
<a class="ms" id="p_3v_137"></a>
atha kho māro pāpimā—  "jānāti maṃ bhagavā, jānāti maṃ sugato"ti dukkhī dummano
tatthevantaradhāyīti.</p>
<p class="endsutta">
<span class="parno">138</span>
<a class="ms" id="p_3v_138"></a>
mārakathā niṭṭhitā.</p>
<h2>9 pabbajjūpasampadākathā</h2>

<p>
<span class="parno">139</span>
<a class="ms" id="p_3v_139"></a>
<a class="msdiv" id="msdiv34"></a>
tena kho pana samayena bhikkhū nānādisā nānājanapadā pabbajjāpekkhe ca
upasampadāpekkhe ca ānenti—  "bhagavā ne pabbājessati upasampādessatī"ti.
tattha bhikkhū ceva kilamanti pabbajjāpekkhā ca upasampadāpekkhā ca. atha kho
bhagavato rahogatassa paṭisallīnassa evaṃ cetaso parivitakko udapādi—  "etarahi
kho bhikkhū nānādisā nānājanapadā pabbajjāpekkhe ca upasampadāpekkhe ca
ānenti—  ‘bhagavā ne pabbājessati upasampādessatī’ti. tattha bhikkhū ceva
kilamanti pabbajjāpekkhā ca upasampadāpekkhā ca. yannūnāhaṃ bhikkhūnaṃ
anujāneyyaṃ—  tumheva dāni, bhikkhave, tāsu tāsu disāsu tesu tesu janapadesu
pabbājetha upasampādethā"ti.</p>

<p>
<span class="parno">140</span>
<a class="ms" id="p_3v_140"></a>
atha kho bhagavā sāyanhasamayaṃ paṭisallānā vuṭṭhito etasmiṃ nidāne etasmiṃ
pakaraṇe dhammiṃ kathaṃ katvā bhikkhū āmantesi—  "idha mayhaṃ, bhikkhave,
rahogatassa paṭisallīnassa evaṃ cetaso parivitakko udapādi—  etarahi kho
bhikkhū nānādisā nānājanapadā pabbajjāpekkhe ca upasampadāpekkhe ca ānenti—
‘bhagavā ne pabbājessati upasampādessatī’ti, tattha bhikkhū ceva kilamanti
pabbajjāpekkhā ca upasampadāpekkhā ca. yannūnāhaṃ bhikkhūnaṃ anujāneyyaṃ
tumheva dāni, bhikkhave, tāsu tāsu disāsu tesu tesu janapadesu pabbājetha
upasampādethāti, anujānāmi, bhikkhave, tumheva dāni tāsu tāsu disāsu tesu tesu
janapadesu pabbājetha upasampādetha. evañca pana, bhikkhave, pabbājetabbo
upasampādetabbo—</p>
<hr>

<p>
<span class="parno">141</span>
<a class="ms" id="p_3v_141"></a>
paṭhamaṃ kesamassuṃ ohārāpetvā, kāsāyāni vatthāni acchādāpetvā, ekaṃsaṃ
uttarāsangaṃ kārāpetvā, bhikkhūnaṃ pāde vandāpetvā, ukkuṭikaṃ nisīdāpetvā,
añjaliṃ paggaṇhāpetvā ‘evaṃ vadehī’ti vattabbo—</p>
<blockquote>

<p>
<span class="parno">142</span>
<a class="ms" id="p_3v_142"></a>
‘buddhaṃ saraṇaṃ gacchāmi,<br>
dhammaṃ saraṇaṃ gacchāmi,<br>
saṇghaṃ saraṇaṃ gacchāmi.<br></p>

<p>
<span class="parno">143</span>
<a class="ms" id="p_3v_143"></a>
dutiyampi buddhaṃ saraṇaṃ gacchāmi,<br>
dutiyampi dhammaṃ saraṇaṃ gacchāmi,<br>
dutiyampi saṇghaṃ saraṇaṃ gacchāmi.<br></p>

<p>
<span class="parno">144</span>
<a class="ms" id="p_3v_144"></a>
tatiyampi buddhaṃ saraṇaṃ gacchāmi,<br>
tatiyampi dhammaṃ saraṇaṃ gacchāmi,<br>
tatiyampi saṇghaṃ saraṇaṃ gacchāmī’ti.<br></p>
</blockquote>
<hr>

<p>
<span class="parno">145</span>
<a class="ms" id="p_3v_145"></a>
anujānāmi, bhikkhave, imehi tīhi saraṇagamanehi pabbajjaṃ upasampadan"ti.</p>
<p class="endsutta">
<span class="parno">146</span>
<a class="ms" id="p_3v_146"></a>
tīhi saraṇagamanehi upasampadākathā niṭṭhitā.</p>
<h2>10 dutiyamārakathā</h2>

<p>
<span class="parno">147</span>
<a class="ms" id="p_3v_147"></a>
<a class="msdiv" id="msdiv35"></a>
atha kho bhagavā vassaṃvuṭṭho bhikkhū āmantesi—  "mayhaṃ kho, bhikkhave, yoniso
manasikārā yoniso sammappadhānā anuttarā vimutti anuppattā, anuttarā vimutti
sacchikatā. tumhepi, bhikkhave, yoniso manasikārā yoniso sammappadhānā
anuttaraṃ vimuttiṃ anupāpuṇātha, anuttaraṃ vimuttiṃ sacchikarothā"ti. atha kho
māro pāpimā yena bhagavā tenupasankami, upasankamitvā bhagavantaṃ gāthāya
ajjhabhāsi—</p>
<blockquote>

<p>
<span class="parno">148</span>
<a class="ms" id="p_3v_148"></a>
"baddhosi mārapāsehi,<br>
ye dibbā ye ca mānusā;<br>
mahābandhanabaddhosi,<br>
na me samaṇa mokkhasī"ti.<br></p>

<p>
<span class="parno">149</span>
<a class="ms" id="p_3v_149"></a>
"muttāhaṃ mārapāsehi,<br>
ye dibbā ye ca mānusā;<br>
mahābandhanamuttomhi,<br>
nihato tvamasi antakā"ti.<br></p>
</blockquote>

<p>
<span class="parno">150</span>
<a class="ms" id="p_3v_150"></a>
atha kho māro pāpimā—  "jānāti maṃ bhagavā, jānāti maṃ sugato"ti dukkhī dummano
tatthevantaradhāyi.</p>
<p class="endsutta">
<span class="parno">151</span>
<a class="ms" id="p_3v_151"></a>
dutiyamārakathā niṭṭhitā.</p>
<h2>11 bhaddavaggiyavatthu</h2>

<p>
<span class="parno">152</span>
<a class="ms" id="p_3v_152"></a>
<a class="msdiv" id="msdiv36"></a>
atha kho bhagavā bārāṇasiyaṃ yathābhirantaṃ viharitvā yena uruvelā tena cārikaṃ
pakkāmi. atha kho bhagavā maggā okkamma yena aññataro vanasaṇḍo tenupasankami,
upasankamitvā taṃ vanasaṇḍaṃ ajjhogāhetvā aññatarasmiṃ rukkhamūle nisīdi. tena
kho pana samayena tiṃsamattā bhaddavaggiyā sahāyakā sapajāpatikā tasmiṃ
vanasaṇḍe paricārenti. ekassa pajāpati nāhosi; tassa atthāya vesī ānītā ahosi.
atha kho sā vesī tesu pamattesu paricārentesu bhaṇḍaṃ ādāya palāyittha. atha
kho te sahāyakā sahāyakassa veyyāvaccaṃ karontā, taṃ itthiṃ gavesantā, taṃ
vanasaṇḍaṃ āhiṇḍantā addasaṃsu bhagavantaṃ aññatarasmiṃ rukkhamūle nisinnaṃ.
disvāna yena bhagavā tenupasankamiṃsu, upasankamitvā bhagavantaṃ etadavocuṃ—
"api, bhante, bhagavā ekaṃ itthiṃ passeyyā"ti? "kiṃ pana vo, kumārā,
itthiyā"ti? "idha mayaṃ, bhante, tiṃsamattā bhaddavaggiyā sahāyakā sapajāpatikā
imasmiṃ vanasaṇḍe paricārimhā. ekassa pajāpati nāhosi; tassa atthāya vesī
ānītā ahosi. atha kho sā, bhante, vesī amhesu pamattesu paricārentesu bhaṇḍaṃ
ādāya palāyittha. te mayaṃ, bhante, sahāyakā sahāyakassa veyyāvaccaṃ karontā,
taṃ itthiṃ gavesantā, imaṃ vanasaṇḍaṃ āhiṇḍāmā"ti. "taṃ kiṃ maññatha vo,
kumārā, katamaṃ nu kho tumhākaṃ varaṃ—  yaṃ vā tumhe itthiṃ gaveseyyātha, yaṃ
vā attānaṃ gaveseyyāthā"ti? "etadeva, bhante, amhākaṃ varaṃ yaṃ mayaṃ attānaṃ
gaveseyyāmā"ti. "tena hi vo, kumārā, nisīdatha, dhammaṃ vo desessāmī"ti. "evaṃ,
bhante"ti kho te bhaddavaggiyā sahāyakā bhagavantaṃ abhivādetvā ekamantaṃ
nisīdiṃsu.</p>

<p>
<span class="parno">153</span>
<a class="ms" id="p_3v_153"></a>
tesaṃ bhagavā anupubbiṃ kathaṃ kathesi, seyyathidaṃ—  dānakathaṃ sīlakathaṃ
saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesi.
yadā te bhagavā aññāsi kallacitte muducitte vinīvaraṇacitte udaggacitte
pasannacitte, atha yā buddhānaṃ sāmukkaṃsikā dhammadesanā, taṃ pakāsesi dukkhaṃ
samudayaṃ nirodhaṃ maggaṃ. seyyathāpi nāma suddhaṃ vatthaṃ apagatakāḷakaṃ
sammadeva rajanaṃ paṭiggaṇheyya; evameva tesaṃ tasmiṃyeva āsane virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti. te diṭṭhadhammā pattadhammā viditadhammā pariyogāḷhadhammā
tiṇṇavicikicchā vigatakathaṃkathā vesārajjappattā aparappaccayā satthusāsane
bhagavantaṃ etadavocuṃ—  "labheyyāma mayaṃ, bhante, bhagavato santike
pabbajjaṃ, labheyyāma upasampadan"ti. "etha bhikkhavo"ti bhagavā avoca—
"svākkhāto dhammo, caratha brahmacariyaṃ sammā dukkhassa antakiriyāyā"ti. sāva
tesaṃ āyasmantānaṃ upasampadā ahosi.</p>
<hr>
<p class="endsutta">
<span class="parno">154</span>
<a class="ms" id="p_3v_154"></a>
bhaddavaggiyasahāyakānaṃ vatthu niṭṭhitaṃ.<br>
dutiyabhāṇavāro.</p>
<h2>12 uruvelapāṭihāriyakathā</h2>

<p>
<span class="parno">155</span>
<a class="ms" id="p_3v_155"></a>
<a class="msdiv" id="msdiv37"></a>
atha kho bhagavā anupubbena cārikaṃ caramāno yena uruvelā tadavasari. tena kho
pana samayena uruvelāyaṃ tayo jaṭilā paṭivasanti—  uruvelakassapo, nadīkassapo,
gayākassapoti. tesu uruvelakassapo jaṭilo pañcannaṃ jaṭilasatānaṃ nāyako hoti,
vināyako aggo pamukho pāmokkho. nadīkassapo jaṭilo tiṇṇaṃ jaṭilasatānaṃ nāyako
hoti, vināyako aggo pamukho pāmokkho. gayākassapo jaṭilo dvinnaṃ jaṭilasatānaṃ
nāyako hoti, vināyako aggo pamukho pāmokkho.</p>

<p>
<span class="parno">156</span>
<a class="ms" id="p_3v_156"></a>
atha kho bhagavā yena uruvelakassapassa jaṭilassa assamo tenupasankami,
upasankamitvā uruvelakassapaṃ jaṭilaṃ etadavoca—  "sace te, kassapa, agaru,
vaseyyāma ekarattaṃ agyāgāre"ti? "na kho me, mahāsamaṇa, garu, caṇḍettha
nāgarājā iddhimā āsiviso ghoraviso, so taṃ mā viheṭhesī"ti.</p>
<hr>

<p>
<span class="parno">157</span>
<a class="ms" id="p_3v_157"></a>
dutiyampi kho bhagavā uruvelakassapaṃ jaṭilaṃ etadavoca—  "sace te, kassapa,
agaru, vaseyyāma ekarattaṃ agyāgāre"ti? "na kho me, mahāsamaṇa, garu, caṇḍettha
nāgarājā iddhimā āsiviso ghoraviso, so taṃ mā viheṭhesī"ti.</p>
<hr>

<p>
<span class="parno">158</span>
<a class="ms" id="p_3v_158"></a>
tatiyampi kho bhagavā uruvelakassapaṃ jaṭilaṃ etadavoca—  "sace te, kassapa,
agaru, vaseyyāma ekarattaṃ agyāgāre"ti? "na kho me, mahāsamaṇa, garu, caṇḍettha
nāgarājā iddhimā āsiviso ghoraviso, so taṃ mā viheṭhesī"ti. "appeva maṃ na
viheṭheyya, ingha tvaṃ, kassapa, anujānāhi agyāgāran"ti. "vihara, mahāsamaṇa,
yathāsukhan"ti. atha kho bhagavā agyāgāraṃ pavisitvā tiṇasanthārakaṃ paññapetvā
nisīdi pallankaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā.</p>

<p>
<span class="parno">159</span>
<a class="ms" id="p_3v_159"></a>
<a class="msdiv" id="msdiv38"></a>
addasā kho so nāgo bhagavantaṃ paviṭṭhaṃ, disvāna dummano padhūpāyi. atha kho
bhagavato etadahosi—  "yannūnāhaṃ imassa nāgassa anupahacca chaviñca cammañca
maṃsañca nhāruñca aṭṭhiñca aṭṭhimiñjañca tejasā tejaṃ pariyādiyeyyan"ti. atha
kho bhagavā tathārūpaṃ iddhābhisankhāraṃ abhisankharitvā padhūpāyi. atha kho so
nāgo makkhaṃ asahamāno pajjali. bhagavāpi tejodhātuṃ samāpajjitvā pajjali.
ubhinnaṃ sajotibhūtānaṃ agyāgāraṃ ādittaṃ viya hoti sampajjalitaṃ sajotibhūtaṃ.
atha kho te jaṭilā agyāgāraṃ parivāretvā evamāhaṃsu—  "abhirūpo vata bho
mahāsamaṇo nāgena viheṭhiyatī"ti. atha kho bhagavā tassā rattiyā accayena tassa
nāgassa anupahacca chaviñca cammañca maṃsañca nhāruñca aṭṭhiñca aṭṭhimiñjañca
tejasā tejaṃ pariyādiyitvā patte pakkhipitvā uruvelakassapassa jaṭilassa
dassesi—  "ayaṃ te, kassapa, nāgo pariyādinno assa tejasā tejo"ti. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma caṇḍassa nāgarājassa iddhimato āsivisassa ghoravisassa tejasā
tejaṃ pariyādiyissati, na tveva ca kho arahā yathā ahan"ti.</p>
<hr>
<blockquote>

<p>
<span class="parno">160</span>
<a class="ms" id="p_3v_160"></a>
<a class="msdiv" id="msdiv39"></a>
nerañjarāyaṃ bhagavā,<br>
uruvelakassapaṃ jaṭilaṃ avoca;<br>
"sace te kassapa agaru,<br>
viharemu ajjaṇho aggisālamhī"ti.<br></p>

<p>
<span class="parno">161</span>
<a class="ms" id="p_3v_161"></a>
"na kho me mahāsamaṇa garu,<br>
phāsukāmova taṃ nivāremi;<br>
caṇḍettha nāgarājā,<br>
iddhimā āsiviso ghoraviso;<br>
so taṃ mā viheṭhesī"ti.<br></p>

<p>
<span class="parno">162</span>
<a class="ms" id="p_3v_162"></a>
"appeva maṃ na viheṭheyya,<br>
ingha tvaṃ kassapa anujānāhi agyāgāran"ti;<br>
dinnanti naṃ viditvā,<br>
abhīto pāvisi bhayamatīto.<br></p>

<p>
<span class="parno">163</span>
<a class="ms" id="p_3v_163"></a>
disvā isiṃ paviṭṭhaṃ,<br>
ahināgo dummano padhūpāyi;<br>
sumanamanaso adhimano,<br>
manussanāgopi tattha padhūpāyi.<br></p>

<p>
<span class="parno">164</span>
<a class="ms" id="p_3v_164"></a>
makkhañca asahamāno,<br>
ahināgo pāvakova pajjali;<br>
tejodhātusukusalo,<br>
manussanāgopi tattha pajjali.<br></p>

<p>
<span class="parno">165</span>
<a class="ms" id="p_3v_165"></a>
ubhinnaṃ sajotibhūtānaṃ,<br>
agyāgāraṃ ādittaṃ hoti sampajjalitaṃ sajotibhūtaṃ;<br>
udicchare jaṭilā,<br>
"abhirūpo vata bho mahāsamaṇo;<br>
nāgena viheṭhiyatī"ti bhaṇanti.<br></p>

<p>
<span class="parno">166</span>
<a class="ms" id="p_3v_166"></a>
atha tassā rattiyā accayena,<br>
hatā nāgassa acciyo honti;<br>
iddhimato pana ṭhitā,<br>
anekavaṇṇā acciyo honti.<br></p>

<p>
<span class="parno">167</span>
<a class="ms" id="p_3v_167"></a>
nīlā atha lohitikā,<br>
mañjiṭṭhā pītakā phalikavaṇṇāyo;<br>
angīrasassa kāye,<br>
anekavaṇṇā acciyo honti.<br></p>

<p>
<span class="parno">168</span>
<a class="ms" id="p_3v_168"></a>
pattamhi odahitvā,<br>
ahināgaṃ brāhmaṇassa dassesi;<br>
"ayaṃ te kassapa nāgo,<br>
pariyādinno assa tejasā tejo"ti.<br></p>
</blockquote>

<p>
<span class="parno">169</span>
<a class="ms" id="p_3v_169"></a>
atha kho uruvelakassapo jaṭilo bhagavato iminā iddhipāṭihāriyena abhippasanno
bhagavantaṃ etadavoca—  "idheva, mahāsamaṇa, vihara, ahaṃ te dhuvabhattenā"ti.</p>
<hr>
<p class="endsutta">
<span class="parno">170</span>
<a class="ms" id="p_3v_170"></a>
paṭhamaṃ pāṭihāriyaṃ.</p>

<p>
<span class="parno">171</span>
<a class="ms" id="p_3v_171"></a>
<a class="msdiv" id="msdiv40"></a>
atha kho bhagavā uruvelakassapassa jaṭilassa assamassa avidūre aññatarasmiṃ
vanasaṇḍe vihāsi. atha kho cattāro mahārājāno abhikkantāya rattiyā
abhikkantavaṇṇā kevalakappaṃ vanasaṇḍaṃ obhāsetvā yena bhagavā
tenupasankamiṃsu, upasankamitvā bhagavantaṃ abhivādetvā catuddisā aṭṭhaṃsu
seyyathāpi mahantā aggikkhandhā.</p>

<p>
<span class="parno">172</span>
<a class="ms" id="p_3v_172"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavantaṃ etadavoca—  "kālo, mahāsamaṇa,
niṭṭhitaṃ bhattaṃ. ke nu kho te, mahāsamaṇa, abhikkantāya rattiyā
abhikkantavaṇṇā kevalakappaṃ vanasaṇḍaṃ obhāsetvā yena tvaṃ tenupasankamiṃsu,
upasankamitvā taṃ abhivādetvā catuddisā aṭṭhaṃsu seyyathāpi mahantā
aggikkhandhā"ti. "ete kho, kassapa, cattāro mahārājāno yenāhaṃ tenupasankamiṃsu
dhammassavanāyā"ti. atha kho uruvelakassapassa jaṭilassa etadahosi—
"mahiddhiko kho mahāsamaṇo mahānubhāvo, yatra hi nāma cattāropi mahārājāno
upasankamissanti dhammassavanāya, na tveva ca kho arahā yathā ahan"ti. atha kho
bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe
vihāsi.</p>
<hr>
<p class="endsutta">
<span class="parno">173</span>
<a class="ms" id="p_3v_173"></a>
dutiyaṃ pāṭihāriyaṃ.</p>

<p>
<span class="parno">174</span>
<a class="ms" id="p_3v_174"></a>
<a class="msdiv" id="msdiv41"></a>
atha kho sakko devānamindo abhikkantāya rattiyā abhikkantavaṇṇo kevalakappaṃ
vanasaṇḍaṃ obhāsetvā yena bhagavā tenupasankami, upasankamitvā bhagavantaṃ
abhivādetvā ekamantaṃ aṭṭhāsi seyyathāpi mahāaggikkhandho, purimāhi
vaṇṇanibhāhi abhikkantataro ca paṇītataro ca.</p>

<p>
<span class="parno">175</span>
<a class="ms" id="p_3v_175"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavantaṃ etadavoca—  "kālo, mahāsamaṇa,
niṭṭhitaṃ bhattaṃ. ko nu kho so, mahāsamaṇa, abhikkantāya rattiyā
abhikkantavaṇṇo kevalakappaṃ vanasaṇḍaṃ obhāsetvā yena tvaṃ tenupasankami,
upasankamitvā taṃ abhivādetvā ekamantaṃ aṭṭhāsi seyyathāpi mahāaggikkhandho,
purimāhi vaṇṇanibhāhi abhikkantataro ca paṇītataro cā"ti? "eso kho, kassapa,
sakko devānamindo yenāhaṃ tenupasankami dhammassavanāyā"ti. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma sakkopi devānamindo upasankamissati dhammassavanāya, na tveva ca
kho arahā yathā ahan"ti. atha kho bhagavā uruvelakassapassa jaṭilassa bhattaṃ
bhuñjitvā tasmiṃyeva vanasaṇḍe vihāsi.</p>
<hr>
<p class="endsutta">
<span class="parno">176</span>
<a class="ms" id="p_3v_176"></a>
tatiyaṃ pāṭihāriyaṃ.</p>

<p>
<span class="parno">177</span>
<a class="ms" id="p_3v_177"></a>
<a class="msdiv" id="msdiv42"></a>
atha kho brahmā sahampati abhikkantāya rattiyā abhikkantavaṇṇo kevalakappaṃ
vanasaṇḍaṃ obhāsetvā yena bhagavā tenupasankami, upasankamitvā bhagavantaṃ
abhivādetvā ekamantaṃ aṭṭhāsi seyyathāpi mahāaggikkhandho, purimāhi
vaṇṇanibhāhi abhikkantataro ca paṇītataro ca.</p>

<p>
<span class="parno">178</span>
<a class="ms" id="p_3v_178"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavantaṃ etadavoca—  "kālo, mahāsamaṇa,
niṭṭhitaṃ bhattaṃ. ko nu kho so, mahāsamaṇa, abhikkantāya rattiyā
abhikkantavaṇṇo kevalakappaṃ vanasaṇḍaṃ obhāsetvā yena tvaṃ tenupasankami,
upasankamitvā taṃ abhivādetvā ekamantaṃ aṭṭhāsi seyyathāpi mahāaggikkhandho,
purimāhi vaṇṇanibhāhi abhikkantataro ca paṇītataro cā"ti? "eso kho, kassapa,
brahmā sahampati yenāhaṃ tenupasankami dhammassavanāyā"ti. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma brahmāpi sahampati upasankamissati dhammassavanāya, na tveva ca
kho arahā yathā ahan"ti. atha kho bhagavā uruvelakassapassa jaṭilassa bhattaṃ
bhuñjitvā tasmiṃyeva vanasaṇḍe vihāsi.</p>
<hr>
<p class="endsutta">
<span class="parno">179</span>
<a class="ms" id="p_3v_179"></a>
catutthaṃ pāṭihāriyaṃ.</p>

<p>
<span class="parno">180</span>
<a class="ms" id="p_3v_180"></a>
<a class="msdiv" id="msdiv43"></a>
tena kho pana samayena uruvelakassapassa jaṭilassa mahāyañño paccupaṭṭhito
hoti, kevalakappā ca angamagadhā pahūtaṃ khādanīyaṃ bhojanīyaṃ ādāya
abhikkamitukāmā honti. atha kho uruvelakassapassa jaṭilassa etadahosi—
"etarahi kho me mahāyañño paccupaṭṭhito, kevalakappā ca angamagadhā pahūtaṃ
khādanīyaṃ bhojanīyaṃ ādāya abhikkamissanti. sace mahāsamaṇo mahājanakāye
iddhipāṭihāriyaṃ karissati, mahāsamaṇassa lābhasakkāro abhivaḍḍhissati, mama
lābhasakkāro parihāyissati. aho nūna mahāsamaṇo svātanāya nāgaccheyyā"ti. atha
kho bhagavā uruvelakassapassa jaṭilassa cetasā cetoparivitakkamaññāya
uttarakuruṃ gantvā tato piṇḍapātaṃ āharitvā anotattadahe paribhuñjitvā tattheva
divāvihāraṃ akāsi.</p>

<p>
<span class="parno">181</span>
<a class="ms" id="p_3v_181"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavantaṃ etadavoca—  "kālo, mahāsamaṇa,
niṭṭhitaṃ bhattaṃ. kiṃ nu kho, mahāsamaṇa, hiyyo nāgamāsi? api ca mayaṃ taṃ
sarāma—  kiṃ nu kho mahāsamaṇo nāgacchatīti? khādanīyassa ca bhojanīyassa ca te
paṭivīso ṭhapito"ti. "nanu te, kassapa, etadahosi—  ‘etarahi kho me mahāyañño
paccupaṭṭhito, kevalakappā ca angamagadhā pahūtaṃ khādanīyaṃ bhojanīyaṃ ādāya
abhikkamissanti, sace mahāsamaṇo mahājanakāye iddhipāṭihāriyaṃ karissati,
mahāsamaṇassa lābhasakkāro abhivaḍḍhissati, mama lābhasakkāro parihāyissati,
aho nūna mahāsamaṇo svātanāya nāgaccheyyā’ti. so kho ahaṃ, kassapa, tava cetasā
cetoparivitakkamaññāya uttarakuruṃ gantvā tato piṇḍapātaṃ āharitvā
anotattadahe paribhuñjitvā tattheva divāvihāraṃ akāsin"ti. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma cetasāpi cittaṃ pajānissati, na tveva ca kho arahā yathā
ahan"ti. atha kho bhagavā uruvelakassapassa jaṭilassa bhattaṃ bhuñjitvā
tasmiṃyeva vanasaṇḍe vihāsi.</p>
<hr>
<p class="endsutta">
<span class="parno">182</span>
<a class="ms" id="p_3v_182"></a>
pañcamaṃ pāṭihāriyaṃ.</p>

<p>
<span class="parno">183</span>
<a class="ms" id="p_3v_183"></a>
<a class="msdiv" id="msdiv44"></a>
tena kho pana samayena bhagavato paṃsukūlaṃ uppannaṃ hoti. atha kho bhagavato
etadahosi—  "kattha nu kho ahaṃ paṃsukūlaṃ dhoveyyan"ti? atha kho sakko
devānamindo bhagavato cetasā cetoparivitakkamaññāya pāṇinā pokkharaṇiṃ khaṇitvā
bhagavantaṃ etadavoca—  "idha, bhante, bhagavā paṃsukūlaṃ dhovatū"ti. atha kho
bhagavato etadahosi—  "kimhi nu kho ahaṃ paṃsukūlaṃ parimaddeyyan"ti? atha kho
sakko devānamindo bhagavato cetasā cetoparivitakkamaññāya mahatiṃ silaṃ
upanikkhipi—  "idha, bhante, bhagavā paṃsukūlaṃ parimaddatū"ti. atha kho
bhagavato etadahosi—  "kimhi nu kho ahaṃ ālambitvā uttareyyan"ti? atha kho
kakudhe adhivatthā devatā bhagavato cetasā cetoparivitakkamaññāya sākhaṃ
onāmesi—  "idha, bhante, bhagavā ālambitvā uttaratū"ti. atha kho bhagavato
etadahosi—  "kimhi nu kho ahaṃ paṃsukūlaṃ vissajjeyyan"ti? atha kho sakko
devānamindo bhagavato cetasā cetoparivitakkamaññāya mahatiṃ silaṃ upanikkhipi—
"idha, bhante, bhagavā paṃsukūlaṃ vissajjetū"ti.</p>

<p>
<span class="parno">184</span>
<a class="ms" id="p_3v_184"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavantaṃ etadavoca—  "kālo, mahāsamaṇa,
niṭṭhitaṃ bhattaṃ. kiṃ nu kho, mahāsamaṇa, nāyaṃ pubbe idha pokkharaṇī, sāyaṃ
idha pokkharaṇī. nayimā silā pubbe upanikkhittā. kenimā silā upanikkhittā?
nayimassa kakudhassa pubbe sākhā onatā, sāyaṃ sākhā onatā"ti. "idha me,
kassapa, paṃsukūlaṃ uppannaṃ ahosi. tassa mayhaṃ, kassapa, etadahosi—  ‘kattha
nu kho ahaṃ paṃsukūlaṃ dhoveyyan’ti? atha kho, kassapa, sakko devānamindo mama
cetasā cetoparivitakkamaññāya pāṇinā pokkharaṇiṃ khaṇitvā maṃ etadavoca—
‘idha, bhante, bhagavā paṃsukūlaṃ dhovatū’ti. sāyaṃ, kassapa, amanussena pāṇinā
khaṇitā pokkharaṇī. tassa mayhaṃ, kassapa, etadahosi—  ‘kimhi nu kho ahaṃ
paṃsukūlaṃ parimaddeyyan’ti? atha kho, kassapa, sakko devānamindo mama cetasā
cetoparivitakkamaññāya mahatiṃ silaṃ upanikkhipi—  ‘idha, bhante, bhagavā
paṃsukūlaṃ parimaddatū’ti. sāyaṃ, kassapa, amanussena upanikkhittā silā. tassa
mayhaṃ, kassapa, etadahosi—  ‘kimhi nu kho ahaṃ ālambitvā uttareyyan’ti? atha
kho, kassapa, kakudhe adhivatthā devatā mama cetasā cetoparivitakkamaññāya
sākhaṃ onāmesi—  ‘idha, bhante, bhagavā ālambitvā uttaratū’ti. svāyaṃ
āharahattho kakudho. tassa mayhaṃ, kassapa, etadahosi—  ‘kimhi nu kho ahaṃ
paṃsukūlaṃ vissajjeyyan’ti? atha kho, kassapa, sakko devānamindo mama cetasā
cetoparivitakkamaññāya mahatiṃ silaṃ upanikkhipi—  ‘idha, bhante, bhagavā
paṃsukūlaṃ vissajjetū’ti. sāyaṃ, kassapa, amanussena upanikkhittā silā" atha
kho uruvelakassapassa jaṭilassa etadahosi—  "mahiddhiko kho mahāsamaṇo
mahānubhāvo, yatra hi nāma sakkopi devānamindo veyyāvaccaṃ karissati, na tveva
ca kho arahā yathā ahan"ti. atha kho bhagavā uruvelakassapassa jaṭilassa
bhattaṃ bhuñjitvā tasmiṃyeva vanasaṇḍe vihāsi.</p>
<hr>

<p>
<span class="parno">185</span>
<a class="ms" id="p_3v_185"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavato kālaṃ ārocesi—  "kālo, mahāsamaṇa,
niṭṭhitaṃ bhattan"ti. "gaccha tvaṃ, kassapa, āyāmahan"ti uruvelakassapaṃ
jaṭilaṃ uyyojetvā yāya jambuyā "jambudīpo" paññāyati, tato phalaṃ gahetvā
paṭhamataraṃ āgantvā agyāgāre nisīdi. addasā kho uruvelakassapo jaṭilo
bhagavantaṃ agyāgāre nisinnaṃ, disvāna bhagavantaṃ etadavoca—  "katamena tvaṃ,
mahāsamaṇa, maggena āgato? ahaṃ tayā paṭhamataraṃ pakkanto, so tvaṃ
paṭhamataraṃ āgantvā agyāgāre nisinno"ti. "idhāhaṃ, kassapa, taṃ uyyojetvā yāya
jambuyā ‘jambudīpo’ paññāyati, tato phalaṃ gahetvā paṭhamataraṃ āgantvā
agyāgāre nisinno. idaṃ kho, kassapa, jambuphalaṃ vaṇṇasampannaṃ gandhasampannaṃ
rasasampannaṃ. sace ākankhasi paribhuñjā"ti. "alaṃ, mahāsamaṇa, tvaṃyeva taṃ
arahasi, tvaṃyeva taṃ paribhuñjāhī"ti. atha kho uruvelakassapassa jaṭilassa
etadahosi—  "mahiddhiko kho mahāsamaṇo mahānubhāvo, yatra hi nāma maṃ
paṭhamataraṃ uyyojetvā yāya jambuyā ‘jambudīpo’ paññāyati, tato phalaṃ gahetvā
paṭhamataraṃ āgantvā agyāgāre nisīdissati, na tveva ca kho arahā yathā ahan"ti.
atha kho bhagavā uruvelakassapassa jaṭilassa bhattaṃ bhuñjitvā tasmiṃyeva
vanasaṇḍe vihāsi.</p>

<p>
<span class="parno">186</span>
<a class="ms" id="p_3v_186"></a>
<a class="msdiv" id="msdiv45"></a>
atha kho uruvelakassapo jaṭilo tassā rattiyā accayena yena bhagavā
tenupasankami, upasankamitvā bhagavato kālaṃ ārocesi—  "kālo, mahāsamaṇa,
niṭṭhitaṃ bhattan"ti. "gaccha tvaṃ, kassapa, āyāmahan"ti uruvelakassapaṃ
jaṭilaṃ uyyojetvā yāya jambuyā "jambudīpo" paññāyati, tassā avidūre ambo … pe …
tassā avidūre āmalakī … pe …   tassā avidūre harītakī … pe …   tāvatiṃsaṃ gantvā
pāricchattakapupphaṃ gahetvā paṭhamataraṃ āgantvā agyāgāre nisīdi. addasā kho
uruvelakassapo jaṭilo bhagavantaṃ agyāgāre nisinnaṃ, disvāna bhagavantaṃ
etadavoca—  "katamena tvaṃ, mahāsamaṇa, maggena āgato? ahaṃ tayā paṭhamataraṃ
pakkanto, so tvaṃ paṭhamataraṃ āgantvā agyāgāre nisinno"ti. "idhāhaṃ, kassapa,
taṃ uyyojetvā tāvatiṃsaṃ gantvā pāricchattakapupphaṃ gahetvā paṭhamataraṃ
āgantvā agyāgāre nisinno. idaṃ kho, kassapa, pāricchattakapupphaṃ
vaṇṇasampannaṃ gandhasampannaṃ. sace ākankhasi gaṇhā"ti. "alaṃ, mahāsamaṇa,
tvaṃyeva taṃ arahasi, tvaṃyeva taṃ gaṇhā"ti. atha kho uruvelakassapassa
jaṭilassa etadahosi—  "mahiddhiko kho mahāsamaṇo mahānubhāvo, yatra hi nāma maṃ
paṭhamataraṃ uyyojetvā tāvatiṃsaṃ gantvā pāricchattakapupphaṃ gahetvā
paṭhamataraṃ āgantvā agyāgāre nisīdissati, na tveva ca kho arahā yathā ahan"ti.</p>

<p>
<span class="parno">187</span>
<a class="ms" id="p_3v_187"></a>
<a class="msdiv" id="msdiv46"></a>
tena kho pana samayena te jaṭilā aggiṃ paricaritukāmā na sakkonti kaṭṭhāni
phāletuṃ. atha kho tesaṃ jaṭilānaṃ etadahosi—  "nissaṃsayaṃ kho mahāsamaṇassa
iddhānubhāvo, yathā mayaṃ na sakkoma kaṭṭhāni phāletun"ti. atha kho bhagavā
uruvelakassapaṃ jaṭilaṃ etadavoca—  "phāliyantu, kassapa, kaṭṭhānī"ti.
"phāliyantu, mahāsamaṇā"ti. sakideva pañca kaṭṭhasatāni phāliyiṃsu. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma kaṭṭhānipi phāliyissanti, na tveva ca kho arahā yathā ahan"ti.</p>

<p>
<span class="parno">188</span>
<a class="ms" id="p_3v_188"></a>
<a class="msdiv" id="msdiv47"></a>
tena kho pana samayena te jaṭilā aggiṃ paricaritukāmā na sakkonti aggiṃ
ujjaletuṃ. atha kho tesaṃ jaṭilānaṃ etadahosi—  "nissaṃsayaṃ kho mahāsamaṇassa
iddhānubhāvo, yathā mayaṃ na sakkoma aggiṃ ujjaletun"ti. atha kho bhagavā
uruvelakassapaṃ jaṭilaṃ etadavoca—  "ujjaliyantu, kassapa, aggī"ti.
"ujjaliyantu, mahāsamaṇā"ti. sakideva pañca aggisatāni ujjaliyiṃsu. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma aggīpi ujjaliyissanti, na tveva ca kho arahā yathā ahan"ti.</p>

<p>
<span class="parno">189</span>
<a class="ms" id="p_3v_189"></a>
<a class="msdiv" id="msdiv48"></a>
tena kho pana samayena te jaṭilā aggiṃ paricaritvā na sakkonti aggiṃ
vijjhāpetuṃ. atha kho tesaṃ jaṭilānaṃ etadahosi—  "nissaṃsayaṃ kho
mahāsamaṇassa iddhānubhāvo, yathā mayaṃ na sakkoma aggiṃ vijjhāpetun"ti. atha
kho bhagavā uruvelakassapaṃ jaṭilaṃ etadavoca—  "vijjhāyantu, kassapa, aggī"ti.
"vijjhāyantu, mahāsamaṇā"ti. sakideva pañca aggisatāni vijjhāyiṃsu. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma aggīpi vijjhāyissanti, na tveva ca kho arahā yathā ahan"ti.</p>

<p>
<span class="parno">190</span>
<a class="ms" id="p_3v_190"></a>
<a class="msdiv" id="msdiv49"></a>
tena kho pana samayena te jaṭilā sītāsu hemantikāsu rattīsu antaraṭṭhakāsu
himapātasamaye najjā nerañjarāya ummujjantipi, nimujjantipi,
ummujjananimujjanampi karonti. atha kho bhagavā pañcamattāni mandāmukhisatāni
abhinimmini, yattha te jaṭilā uttaritvā visibbesuṃ. atha kho tesaṃ jaṭilānaṃ
etadahosi—  "nissaṃsayaṃ kho mahāsamaṇassa iddhānubhāvo, yathayimā mandāmukhiyo
nimmitā"ti. atha kho uruvelakassapassa jaṭilassa etadahosi—  "mahiddhiko kho
mahāsamaṇo mahānubhāvo, yatra hi nāma tāva bahū mandāmukhiyopi
abhinimminissati, na tveva ca kho arahā yathā ahan"ti.</p>

<p>
<span class="parno">191</span>
<a class="ms" id="p_3v_191"></a>
<a class="msdiv" id="msdiv50"></a>
tena kho pana samayena mahā akālamegho pāvassi, mahā udakavāhako sañjāyi.
yasmiṃ padese bhagavā viharati, so padeso udakena na otthaṭo hoti. atha kho
bhagavato etadahosi—  "yannūnāhaṃ samantā udakaṃ ussāretvā majjhe reṇuhatāya
bhūmiyā cankameyyan"ti. atha kho bhagavā samantā udakaṃ ussāretvā majjhe
reṇuhatāya bhūmiyā cankami. atha kho uruvelakassapo jaṭilo—  "mā heva kho
mahāsamaṇo udakena vūḷho ahosī"ti nāvāya sambahulehi jaṭilehi saddhiṃ yasmiṃ
padese bhagavā viharati taṃ padesaṃ agamāsi. addasā kho uruvelakassapo jaṭilo
bhagavantaṃ samantā udakaṃ ussāretvā majjhe reṇuhatāya bhūmiyā cankamantaṃ,
disvāna bhagavantaṃ etadavoca—  "idaṃ nu tvaṃ, mahāsamaṇā"ti? "ayamahamasmi,
kassapā"ti bhagavā vehāsaṃ abbhuggantvā nāvāya paccuṭṭhāsi. atha kho
uruvelakassapassa jaṭilassa etadahosi—  "mahiddhiko kho mahāsamaṇo mahānubhāvo,
yatra hi nāma udakampi na pavāhissati, na tveva ca kho arahā yathā ahan"ti.</p>

<p>
<span class="parno">192</span>
<a class="ms" id="p_3v_192"></a>
<a class="msdiv" id="msdiv51"></a>
atha kho bhagavato etadahosi—  "cirampi kho imassa moghapurisassa evaṃ
bhavissati—  ‘mahiddhiko kho mahāsamaṇo mahānubhāvo, na tveva ca kho arahā
yathā ahan’ti; yannūnāhaṃ imaṃ jaṭilaṃ saṃvejeyyan"ti. atha kho bhagavā
uruvelakassapaṃ jaṭilaṃ etadavoca—  "neva ca kho tvaṃ, kassapa, arahā, nāpi
arahattamaggasamāpanno. sāpi te paṭipadā natthi, yāya tvaṃ arahā vā assasi,
arahattamaggaṃ vā samāpanno"ti. atha kho uruvelakassapo jaṭilo bhagavato pādesu
sirasā nipatitvā bhagavantaṃ etadavoca—  "labheyyāhaṃ, bhante, bhagavato
santike pabbajjaṃ, labheyyaṃ upasampadan"ti. "tvaṃ khosi, kassapa, pañcannaṃ
jaṭilasatānaṃ nāyako vināyako aggo pamukho pāmokkho. tepi tāva apalokehi, yathā
te maññissanti tathā te karissantī"ti.</p>

<p>
<span class="parno">193</span>
<a class="ms" id="p_3v_193"></a>
atha kho uruvelakassapo jaṭilo yena te jaṭilā tenupasankami, upasankamitvā te
jaṭile etadavoca—  "icchāmahaṃ, bho, mahāsamaṇe brahmacariyaṃ carituṃ, yathā
bhavanto maññanti tathā karontū"ti. "cirapaṭikā mayaṃ, bho, mahāsamaṇe
abhippasannā, sace bhavaṃ, mahāsamaṇe brahmacariyaṃ carissati, sabbeva mayaṃ
mahāsamaṇe brahmacariyaṃ carissāmā"ti. atha kho te jaṭilā kesamissaṃ jaṭāmissaṃ
khārikājamissaṃ aggihutamissaṃ udake pavāhetvā yena bhagavā tenupasankamiṃsu,
upasankamitvā bhagavato pādesu sirasā nipatitvā bhagavantaṃ etadavocuṃ—
"labheyyāma mayaṃ, bhante, bhagavato santike pabbajjaṃ, labheyyāma
upasampadan"ti. "etha bhikkhavo"ti bhagavā avoca—  "svākkhāto dhammo, caratha
brahmacariyaṃ sammā dukkhassa antakiriyāyā"ti. sāva tesaṃ āyasmantānaṃ
upasampadā ahosi.</p>

<p>
<span class="parno">194</span>
<a class="ms" id="p_3v_194"></a>
<a class="msdiv" id="msdiv52"></a>
addasā kho nadīkassapo jaṭilo kesamissaṃ jaṭāmissaṃ khārikājamissaṃ
aggihutamissaṃ udake vuyhamāne, disvānassa etadahosi—  "mā heva me bhātuno
upasaggo ahosī"ti. jaṭile pāhesi—  "gacchatha me bhātaraṃ jānāthā"ti. sāmañca
tīhi jaṭilasatehi saddhiṃ yenāyasmā uruvelakassapo tenupasankami, upasankamitvā
āyasmantaṃ uruvelakassapaṃ etadavoca—  "idaṃ nu kho, kassapa, seyyo"ti?
"āmāvuso, idaṃ seyyo"ti. atha kho te jaṭilā kesamissaṃ jaṭāmissaṃ
khārikājamissaṃ aggihutamissaṃ udake pavāhetvā yena bhagavā tenupasankamiṃsu,
upasankamitvā bhagavato pādesu sirasā nipatitvā bhagavantaṃ etadavocuṃ—
"labheyyāma mayaṃ, bhante, bhagavato santike pabbajjaṃ, labheyyāma
upasampadan"ti. "etha bhikkhavo"ti bhagavā avoca—  "svākkhāto dhammo, caratha
brahmacariyaṃ sammā dukkhassa antakiriyāyā"ti. sāva tesaṃ āyasmantānaṃ
upasampadā ahosi.</p>

<p>
<span class="parno">195</span>
<a class="ms" id="p_3v_195"></a>
<a class="msdiv" id="msdiv53"></a>
addasā kho gayākassapo jaṭilo kesamissaṃ jaṭāmissaṃ khārikājamissaṃ
aggihutamissaṃ udake vuyhamāne, disvānassa etadahosi—  "mā heva me bhātūnaṃ
upasaggo ahosī"ti. jaṭile pāhesi—  "gacchatha me bhātaro jānāthā"ti. sāmañca
dvīhi jaṭilasatehi saddhiṃ yenāyasmā uruvelakassapo tenupasankami,
upasankamitvā āyasmantaṃ uruvelakassapaṃ etadavoca—  "idaṃ nu kho, kassapa,
seyyo"ti? "āmāvuso, idaṃ seyyo"ti. atha kho te jaṭilā kesamissaṃ jaṭāmissaṃ
khārikājamissaṃ aggihutamissaṃ udake pavāhetvā yena bhagavā tenupasankamiṃsu,
upasankamitvā bhagavato pādesu sirasā nipatitvā bhagavantaṃ etadavocuṃ—
"labheyyāma mayaṃ, bhante, bhagavato santike pabbajjaṃ, labheyyāma
upasampadan"ti. "etha bhikkhavo"ti bhagavā avoca—  "svākkhāto dhammo, caratha
brahmacariyaṃ sammā dukkhassa antakiriyāyā"ti. sāva tesaṃ āyasmantānaṃ
upasampadā ahosi.</p>

<p>
<span class="parno">196</span>
<a class="ms" id="p_3v_196"></a>
bhagavato adhiṭṭhānena pañca kaṭṭhasatāni na phāliyiṃsu, phāliyiṃsu; aggī na
ujjaliyiṃsu, ujjaliyiṃsu; na vijjhāyiṃsu, vijjhāyiṃsu; pañcamandāmukhisatāni
abhinimmini. etena nayena aḍḍhuḍḍhapāṭihāriyasahassāni honti.</p>
<hr>

<p>
<span class="parno">197</span>
<a class="ms" id="p_3v_197"></a>
<a class="msdiv" id="msdiv54"></a>
atha kho bhagavā uruvelāyaṃ yathābhirantaṃ viharitvā yena gayāsīsaṃ tena
pakkāmi mahatā bhikkhusaṇghena saddhiṃ bhikkhusahassena sabbeheva
purāṇajaṭilehi. tatra sudaṃ bhagavā gayāyaṃ viharati gayāsīse saddhiṃ
bhikkhusahassena. tatra kho bhagavā bhikkhū āmantesi—</p>

<p>
<span class="parno">198</span>
<a class="ms" id="p_3v_198"></a>
"sabbaṃ, bhikkhave, ādittaṃ. kiñca, bhikkhave, sabbaṃ ādittaṃ? cakkhu ādittaṃ,
rūpā ādittā, cakkhuviññāṇaṃ ādittaṃ, cakkhusamphasso āditto, yamidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā tampi ādittaṃ. kena ādittaṃ? rāgagginā dosagginā mohagginā ādittaṃ, jātiyā
jarāya maraṇena sokehi paridevehi dukkhehi domanassehi upāyāsehi ādittanti
vadāmi. sotaṃ ādittaṃ, saddā ādittā, sotaviññāṇaṃ ādittaṃ, sotasamphasso
āditto, yamidaṃ sotasamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi ādittaṃ. kena ādittaṃ? rāgagginā dosagginā mohagginā
ādittaṃ, jātiyā jarāya maraṇena sokehi paridevehi dukkhehi domanassehi
upāyāsehi ādittanti vadāmi. ghānaṃ ādittaṃ, gandhā ādittā, ghānaviññāṇaṃ
ādittaṃ, ghānasamphasso āditto, yamidaṃ ghānasamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā tampi ādittaṃ. kena ādittaṃ?
rāgagginā dosagginā mohagginā ādittaṃ, jātiyā jarāya maraṇena sokehi paridevehi
dukkhehi domanassehi upāyāsehi ādittanti vadāmi. jivhā ādittā, rasā ādittā,
jivhāviññāṇaṃ ādittaṃ jivhāsamphasso āditto, yamidaṃ jivhāsamphassapaccayā
uppajjati vedayitaṃ sukhaṃ vā dukkhaṃ vā adukkhamasukhaṃ vā tampi ādittaṃ. kena
ādittaṃ? rāgagginā dosagginā mohagginā ādittaṃ, jātiyā jarāya maraṇena sokehi
paridevehi dukkhehi domanassehi upāyāsehi ādittanti vadāmi. kāyo āditto,
phoṭṭhabbā ādittā, kāyaviññāṇaṃ ādittaṃ kāyasamphasso āditto, yamidaṃ
kāyasamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā tampi ādittaṃ. kena ādittaṃ? rāgagginā dosagginā mohagginā ādittaṃ, jātiyā
jarāya maraṇena sokehi paridevehi dukkhehi domanassehi upāyāsehi ādittanti
vadāmi. mano āditto, dhammā ādittā, manoviññāṇaṃ ādittaṃ manosamphasso āditto,
yamidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi ādittaṃ. kena ādittaṃ? rāgagginā dosagginā mohagginā
ādittaṃ, jātiyā jarāya maraṇena sokehi paridevehi dukkhehi domanassehi
upāyāsehi ādittanti vadāmi.</p>

<p>
<span class="parno">199</span>
<a class="ms" id="p_3v_199"></a>
evaṃ passaṃ, bhikkhave, sutavā ariyasāvako cakkhusmimpi nibbindati, rūpesupi
nibbindati, cakkhuviññāṇepi nibbindati, cakkhusamphassepi nibbindati, yamidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā, tasmimpi nibbindati. sotasmimpi nibbindati, saddesupi nibbindati … pe …
ghānasmimpi nibbindati, gandhesupi nibbindati … pe …   jivhāyapi nibbindati,
rasesupi nibbindati … pe …   kāyasmimpi nibbindati, phoṭṭhabbesupi nibbindati … pe …
manasmimpi nibbindati, dhammesupi nibbindati, manoviññāṇepi nibbindati,
manosamphassepi nibbindati, yamidaṃ manosamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā tasmimpi nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti. khīṇā jāti,
vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānātī"ti.</p>

<p>
<span class="parno">200</span>
<a class="ms" id="p_3v_200"></a>
imasmiñca pana veyyākaraṇasmiṃ bhaññamāne tassa bhikkhusahassassa anupādāya
āsavehi cittāni vimucciṃsu.</p>
<p class="endsutta">
<span class="parno">201</span>
<a class="ms" id="p_3v_201"></a>
ādittapariyāyasuttaṃ niṭṭhitaṃ.<br>
uruvelapāṭihāriyaṃ tatiyabhāṇavāro niṭṭhito.</p>
<h2>13 bimbisārasamāgamakathā</h2>

<p>
<span class="parno">202</span>
<a class="ms" id="p_3v_202"></a>
<a class="msdiv" id="msdiv55"></a>
atha kho bhagavā gayāsīse yathābhirantaṃ viharitvā yena rājagahaṃ tena cārikaṃ
pakkāmi, mahatā bhikkhusaṇghena saddhiṃ bhikkhusahassena sabbeheva
purāṇajaṭilehi. atha kho bhagavā anupubbena cārikaṃ caramāno yena rājagahaṃ
tadavasari. tatra sudaṃ bhagavā rājagahe viharati laṭṭhivane suppatiṭṭhe
cetiye. assosi kho rājā māgadho seniyo bimbisāro—  "samaṇo khalu bho gotamo
sakyaputto sakyakulā pabbajito rājagahaṃ anuppatto rājagahe viharati laṭṭhivane
suppatiṭṭhe cetiye. taṃ kho pana bhagavantaṃ gotamaṃ evaṃ kalyāṇo kittisaddo
abbhuggato—  itipi so bhagavā arahaṃ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṃ buddho bhagavā. so
imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ
sadevamanussaṃ sayaṃ abhiññā sacchikatvā pavedeti. so dhammaṃ deseti
ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ
kevalaparipuṇṇaṃ parisuddhaṃ brahmacariyaṃ pakāseti. sādhu kho pana
tathārūpānaṃ arahataṃ dassanaṃ hotī"ti.</p>

<p>
<span class="parno">203</span>
<a class="ms" id="p_3v_203"></a>
atha kho rājā māgadho seniyo bimbisāro dvādasanahutehi māgadhikehi
brāhmaṇagahapatikehi parivuto yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. tepi kho dvādasanahutā māgadhikā
brāhmaṇagahapatikā appekacce bhagavantaṃ abhivādetvā ekamantaṃ nisīdiṃsu,
appekacce bhagavatā saddhiṃ sammodiṃsu, sammodanīyaṃ kathaṃ sāraṇīyaṃ
vītisāretvā ekamantaṃ nisīdiṃsu, appekacce yena bhagavā tenañjaliṃ paṇāmetvā
ekamantaṃ nisīdiṃsu, appekacce bhagavato santike nāmagottaṃ sāvetvā ekamantaṃ
nisīdiṃsu, appekacce tuṇhībhūtā ekamantaṃ nisīdiṃsu. atha kho tesaṃ
dvādasanahutānaṃ māgadhikānaṃ brāhmaṇagahapatikānaṃ etadahosi—  "kiṃ nu kho
mahāsamaṇo uruvelakassape brahmacariyaṃ carati, udāhu uruvelakassapo mahāsamaṇe
brahmacariyaṃ caratī"ti? atha kho bhagavā tesaṃ dvādasanahutānaṃ māgadhikānaṃ
brāhmaṇagahapatikānaṃ cetasā cetoparivitakkamaññāya āyasmantaṃ uruvelakassapaṃ
gāthāya ajjhabhāsi—</p>
<blockquote>

<p>
<span class="parno">204</span>
<a class="ms" id="p_3v_204"></a>
"kimeva disvā uruvelavāsi,<br>
pahāsi aggiṃ kisakovadāno;<br>
pucchāmi taṃ kassapa etamatthaṃ,<br>
kathaṃ pahīnaṃ tava aggihuttan"ti.<br></p>

<p>
<span class="parno">205</span>
<a class="ms" id="p_3v_205"></a>
"rūpe ca sadde ca atho rase ca,<br>
kāmitthiyo cābhivadanti yaññā;<br>
etaṃ malanti upadhīsu ñatvā,<br>
tasmā na yiṭṭhe na hute arañjin"ti.<br></p>

<p>
<span class="parno">206</span>
<a class="ms" id="p_3v_206"></a>
"ettheva te mano na ramittha,
<span class="gathaquote">(kassapāti bhagavā)</span><br>
rūpesu saddesu atho rasesu;<br>
atha ko carahi devamanussaloke,<br>
rato mano kassapa brūhi metan"ti.<br></p>

<p>
<span class="parno">207</span>
<a class="ms" id="p_3v_207"></a>
"disvā padaṃ santamanūpadhīkaṃ,<br>
akiñcanaṃ kāmabhave asattaṃ;<br>
anaññathābhāvimanaññaneyyaṃ,<br>
tasmā na yiṭṭhe na hute arañjin"ti.<br></p>
</blockquote>

<p>
<span class="parno">208</span>
<a class="ms" id="p_3v_208"></a>
<a class="msdiv" id="msdiv56"></a>
atha kho āyasmā uruvelakassapo uṭṭhāyāsanā ekaṃsaṃ uttarāsangaṃ karitvā
bhagavato pādesu sirasā nipatitvā bhagavantaṃ etadavoca—  "satthā me, bhante,
bhagavā, sāvakohamasmi; satthā me, bhante, bhagavā, sāvakohamasmī"ti. atha kho
tesaṃ dvādasanahutānaṃ māgadhikānaṃ brāhmaṇagahapatikānaṃ etadahosi—
"uruvelakassapo mahāsamaṇe brahmacariyaṃ caratī"ti. atha kho bhagavā tesaṃ
dvādasanahutānaṃ māgadhikānaṃ brāhmaṇagahapatikānaṃ cetasā
cetoparivitakkamaññāya anupubbiṃ kathaṃ kathesi, seyyathidaṃ—  dānakathaṃ
sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ
pakāsesi. yadā te bhagavā aññāsi kallacitte muducitte vinīvaraṇacitte
udaggacitte pasannacitte, atha yā buddhānaṃ sāmukkaṃsikā dhammadesanā, taṃ
pakāsesi—  dukkhaṃ, samudayaṃ, nirodhaṃ, maggaṃ. seyyathāpi nāma suddhaṃ
vatthaṃ apagatakāḷakaṃ sammadeva rajanaṃ paṭiggaṇheyya; evameva
ekādasanahutānaṃ māgadhikānaṃ brāhmaṇagahapatikānaṃ bimbisārappamukhānaṃ
tasmiṃyeva āsane virajaṃ vītamalaṃ dhammacakkhuṃ udapādi—  "yaṃ kiñci
samudayadhammaṃ sabbaṃ taṃ nirodhadhamman"ti. ekanahutaṃ upāsakattaṃ
paṭivedesi.</p>

<p>
<span class="parno">209</span>
<a class="ms" id="p_3v_209"></a>
<a class="msdiv" id="msdiv57"></a>
atha kho rājā māgadho seniyo bimbisāro diṭṭhadhammo pattadhammo viditadhammo
pariyogāḷhadhammo tiṇṇavicikiccho vigatakathaṃkatho vesārajjappatto
aparappaccayo satthusāsane bhagavantaṃ etadavoca—  "pubbe me, bhante, kumārassa
sato pañca assāsakā ahesuṃ, te me etarahi samiddhā. pubbe me, bhante,
kumārassa sato etadahosi—  ‘aho vata maṃ rajje abhisiñceyyun’ti, ayaṃ kho me,
bhante, paṭhamo assāsako ahosi, so me etarahi samiddho. ‘tassa ca me vijitaṃ
arahaṃ sammāsambuddho okkameyyā’ti, ayaṃ kho me, bhante, dutiyo assāsako ahosi,
so me etarahi samiddho. ‘tañcāhaṃ bhagavantaṃ payirupāseyyan’ti, ayaṃ kho me,
bhante, tatiyo assāsako ahosi, so me etarahi samiddho. ‘so ca me bhagavā
dhammaṃ deseyyā’ti, ayaṃ kho me, bhante, catuttho assāsako ahosi, so me etarahi
samiddho. ‘tassa cāhaṃ bhagavato dhammaṃ ājāneyyan’ti, ayaṃ kho me, bhante,
pañcamo assāsako ahosi, so me etarahi samiddho. pubbe me, bhante, kumārassa
sato ime pañca assāsakā ahesuṃ, te me etarahi samiddhā. abhikkantaṃ, bhante,
abhikkantaṃ, bhante. seyyathāpi, bhante, nikkujjitaṃ vā ukkujjeyya,
paṭicchannaṃ vā vivareyya, mūḷhassa vā maggaṃ ācikkheyya, andhakāre vā
telapajjotaṃ dhāreyya—  ‘cakkhumanto rūpāni dakkhantī’ti; evamevaṃ bhagavatā
anekapariyāyena dhammo pakāsito. esāhaṃ, bhante, bhagavantaṃ saraṇaṃ gacchāmi,
dhammañca, bhikkhusaṇghañca. upāsakaṃ maṃ, bhagavā dhāretu ajjatagge pāṇupetaṃ
saraṇaṃ gataṃ, adhivāsetu ca me, bhante, bhagavā, svātanāya bhattaṃ saddhiṃ
bhikkhusaṇghenā"ti. adhivāsesi bhagavā tuṇhībhāvena. atha kho rājā māgadho
seniyo bimbisāro bhagavato adhivāsanaṃ viditvā uṭṭhāyāsanā bhagavantaṃ
abhivādetvā padakkhiṇaṃ katvā pakkāmi. atha kho rājā māgadho seniyo bimbisāro
tassā rattiyā accayena paṇītaṃ khādanīyaṃ bhojanīyaṃ paṭiyādāpetvā bhagavato
kālaṃ ārocāpesi—  "kālo, bhante, niṭṭhitaṃ bhattan"ti.</p>

<p>
<span class="parno">210</span>
<a class="ms" id="p_3v_210"></a>
<a class="msdiv" id="msdiv58"></a>
atha kho bhagavā pubbaṇhasamayaṃ nivāsetvā pattacīvaramādāya rājagahaṃ pāvisi
mahatā bhikkhusaṇghena saddhiṃ bhikkhusahassena sabbeheva purāṇajaṭilehi. tena
kho pana samayena sakko devānamindo māṇavakavaṇṇaṃ abhinimminitvā
buddhappamukhassa bhikkhusaṇghassa purato purato gacchati imā gāthāyo gāyamāno—</p>
<blockquote>

<p>
<span class="parno">211</span>
<a class="ms" id="p_3v_211"></a>
"danto dantehi saha purāṇajaṭilehi,<br>
vippamutto vippamuttehi;<br>
singīnikkhasavaṇṇo,<br>
rājagahaṃ pāvisi bhagavā.<br></p>

<p>
<span class="parno">212</span>
<a class="ms" id="p_3v_212"></a>
mutto muttehi saha purāṇajaṭilehi,<br>
vippamutto vippamuttehi;<br>
singīnikkhasavaṇṇo,<br>
rājagahaṃ pāvisi bhagavā.<br></p>

<p>
<span class="parno">213</span>
<a class="ms" id="p_3v_213"></a>
tiṇṇo tiṇṇehi saha purāṇajaṭilehi,<br>
vippamutto vippamuttehi;<br>
singīnikkhasavaṇṇo,<br>
rājagahaṃ pāvisi bhagavā.<br></p>

<p>
<span class="parno">214</span>
<a class="ms" id="p_3v_214"></a>
santo santehi saha purāṇajaṭilehi,<br>
vippamutto vippamuttehi;<br>
singīnikkhasavaṇṇo,<br>
rājagahaṃ pāvisi bhagavā.<br></p>

<p>
<span class="parno">215</span>
<a class="ms" id="p_3v_215"></a>
dasavāso dasabalo,<br>
dasadhammavidū dasabhi cupeto;<br>
so dasasataparivāro,<br>
rājagahaṃ pāvisi bhagavā"ti.<br></p>
</blockquote>

<p>
<span class="parno">216</span>
<a class="ms" id="p_3v_216"></a>
manussā sakkaṃ devānamindaṃ passitvā evamāhaṃsu—  "abhirūpo vatāyaṃ māṇavako,
dassanīyo vatāyaṃ māṇavako, pāsādiko vatāyaṃ māṇavako. kassa nu kho ayaṃ
māṇavako"ti? evaṃ vutte, sakko devānamindo te manusse gāthāya ajjhabhāsi—</p>
<hr>
<blockquote>

<p>
<span class="parno">217</span>
<a class="ms" id="p_3v_217"></a>
"yo dhīro sabbadhi danto,<br>
suddho appaṭipuggalo;<br>
arahaṃ sugato loke,<br>
tassāhaṃ paricārako"ti.<br></p>
</blockquote>

<p>
<span class="parno">218</span>
<a class="ms" id="p_3v_218"></a>
<a class="msdiv" id="msdiv59"></a>
atha kho bhagavā yena rañño māgadhassa seniyassa bimbisārassa nivesanaṃ
tenupasankami, upasankamitvā paññatte āsane nisīdi saddhiṃ bhikkhusaṇghena.
atha kho rājā māgadho seniyo bimbisāro buddhappamukhaṃ bhikkhusaṇghaṃ paṇītena
khādanīyena bhojanīyena sahatthā santappetvā sampavāretvā bhagavantaṃ bhuttāviṃ
onītapattapāṇiṃ ekamantaṃ nisīdi. ekamantaṃ nisinnassa kho rañño māgadhassa
seniyassa bimbisārassa etadahosi—  "kattha nu kho bhagavā vihareyya? yaṃ assa
gāmato neva atidūre na accāsanne, gamanāgamanasampannaṃ, atthikānaṃ atthikānaṃ
manussānaṃ abhikkamanīyaṃ, divā appākiṇṇaṃ, rattiṃ appasaddaṃ appanigghosaṃ
vijanavātaṃ, manussarāhasseyyakaṃ, paṭisallānasāruppan"ti. atha kho rañño
māgadhassa seniyassa bimbisārassa etadahosi—  "idaṃ kho amhākaṃ veḷuvanaṃ
uyyānaṃ gāmato neva atidūre na accāsanne gamanāgamanasampannaṃ atthikānaṃ
atthikānaṃ manussānaṃ abhikkamanīyaṃ divā appākiṇṇaṃ rattiṃ appasaddaṃ
appanigghosaṃ vijanavātaṃ manussarāhasseyyakaṃ paṭisallānasāruppaṃ. yannūnāhaṃ
veḷuvanaṃ uyyānaṃ buddhappamukhassa bhikkhusaṇghassa dadeyyan"ti. atha kho rājā
māgadho seniyo bimbisāro sovaṇṇamayaṃ bhinkāraṃ gahetvā bhagavato oṇojesi—
"etāhaṃ, bhante, veḷuvanaṃ uyyānaṃ buddhappamukhassa bhikkhusaṇghassa dammī"ti.
paṭiggahesi bhagavā ārāmaṃ. atha kho bhagavā rājānaṃ māgadhaṃ seniyaṃ
bimbisāraṃ dhammiyā kathāya sandassetvā samādapetvā samuttejetvā sampahaṃsetvā
uṭṭhāyāsanā pakkāmi. atha kho bhagavā etasmiṃ nidāne etasmiṃ pakaraṇe dhammiṃ
kathaṃ katvā bhikkhū āmantesi—  "anujānāmi, bhikkhave, ārāman"ti.</p>
<p class="endsutta">
<span class="parno">219</span>
<a class="ms" id="p_3v_219"></a>
bimbisārasamāgamakathā niṭṭhitā.</p>
<h2>14 sāriputtamoggallānapabbajjākathā</h2>

<p>
<span class="parno">220</span>
<a class="ms" id="p_3v_220"></a>
<a class="msdiv" id="msdiv60"></a>
tena kho pana samayena sañcayo paribbājako rājagahe paṭivasati mahatiyā
paribbājakaparisāya saddhiṃ aḍḍhateyyehi paribbājakasatehi. tena kho pana
samayena sāriputtamoggallānā sañcaye paribbājake brahmacariyaṃ caranti. tehi
katikā katā hoti—  "yo paṭhamaṃ amataṃ adhigacchati, so itarassa ārocetū"ti.</p>

<p>
<span class="parno">221</span>
<a class="ms" id="p_3v_221"></a>
atha kho āyasmā assaji pubbaṇhasamayaṃ nivāsetvā pattacīvaramādāya rājagahaṃ
piṇḍāya pāvisi pāsādikena abhikkantena paṭikkantena ālokitena vilokitena
samiñjitena pasāritena, okkhittacakkhu iriyāpathasampanno. addasā kho sāriputto
paribbājako āyasmantaṃ assajiṃ rājagahe piṇḍāya carantaṃ pāsādikena
abhikkantena paṭikkantena ālokitena vilokitena samiñjitena pasāritena
okkhittacakkhuṃ iriyāpathasampannaṃ. disvānassa etadahosi—  "ye vata loke
arahanto vā arahattamaggaṃ vā samāpannā, ayaṃ tesaṃ bhikkhu aññataro.
yannūnāhaṃ imaṃ bhikkhuṃ upasankamitvā puccheyyaṃ—  ‘kaṃsi tvaṃ, āvuso, uddissa
pabbajito, ko vā te satthā, kassa vā tvaṃ dhammaṃ rocesī’"ti? atha kho
sāriputtassa paribbājakassa etadahosi—  "akālo kho imaṃ bhikkhuṃ pucchituṃ,
antaragharaṃ paviṭṭho piṇḍāya carati. yannūnāhaṃ imaṃ bhikkhuṃ piṭṭhito
piṭṭhito anubandheyyaṃ, atthikehi upaññātaṃ maggan"ti. atha kho āyasmā assaji
rājagahe piṇḍāya caritvā piṇḍapātaṃ ādāya paṭikkami. atha kho sāriputtopi
paribbājako yenāyasmā assaji tenupasankami, upasankamitvā āyasmatā assajinā
saddhiṃ sammodi, sammodanīyaṃ kathaṃ sāraṇīyaṃ vītisāretvā ekamantaṃ aṭṭhāsi.
ekamantaṃ ṭhito kho sāriputto paribbājako āyasmantaṃ assajiṃ etadavoca—
"vippasannāni kho te, āvuso, indriyāni, parisuddho chavivaṇṇo pariyodāto. kaṃsi
tvaṃ, āvuso, uddissa pabbajito, ko vā te satthā, kassa vā tvaṃ dhammaṃ
rocesī"ti? "atthāvuso, mahāsamaṇo sakyaputto sakyakulā pabbajito, tāhaṃ
bhagavantaṃ uddissa pabbajito, so ca me bhagavā satthā, tassa cāhaṃ bhagavato
dhammaṃ rocemī"ti. "kiṃvādī panāyasmato satthā, kimakkhāyī"ti? "ahaṃ kho,
āvuso, navo acirapabbajito, adhunāgato imaṃ dhammavinayaṃ, na tāhaṃ sakkomi
vitthārena dhammaṃ desetuṃ, api ca te saṃkhittena atthaṃ vakkhāmī"ti. atha kho
sāriputto paribbājako āyasmantaṃ assajiṃ etadavoca—  "hotu, āvuso—</p>
<blockquote>

<p>
<span class="parno">222</span>
<a class="ms" id="p_3v_222"></a>
appaṃ vā bahuṃ vā bhāsassu,<br>
atthaṃyeva me brūhi;<br>
attheneva me attho,<br>
kiṃ kāhasi byañjanaṃ bahun"ti.<br></p>
</blockquote>

<p>
<span class="parno">223</span>
<a class="ms" id="p_3v_223"></a>
atha kho āyasmā assaji sāriputtassa paribbājakassa imaṃ dhammapariyāyaṃ abhāsi—</p>
<blockquote>

<p>
<span class="parno">224</span>
<a class="ms" id="p_3v_224"></a>
"ye dhammā hetuppabhavā,<br>
tesaṃ hetuṃ tathāgato āha;<br>
tesañca yo nirodho,<br>
evaṃvādī mahāsamaṇo"ti.<br></p>
</blockquote>

<p>
<span class="parno">225</span>
<a class="ms" id="p_3v_225"></a>
atha kho sāriputtassa paribbājakassa imaṃ dhammapariyāyaṃ sutvā virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhamman"ti.</p>
<blockquote>

<p>
<span class="parno">226</span>
<a class="ms" id="p_3v_226"></a>
"eseva dhammo yadi tāvadeva,<br>
paccabyattha padamasokaṃ;<br>
adiṭṭhaṃ abbhatītaṃ,<br>
bahukehi kappanahutehī"ti.<br></p>
</blockquote>
<hr>

<p>
<span class="parno">227</span>
<a class="ms" id="p_3v_227"></a>
<a class="msdiv" id="msdiv61"></a>
atha kho sāriputto paribbājako yena moggallāno paribbājako tenupasankami.
addasā kho moggallāno paribbājako sāriputtaṃ paribbājakaṃ dūratova āgacchantaṃ,
disvāna sāriputtaṃ paribbājakaṃ etadavoca—  "vippasannāni kho te, āvuso,
indriyāni, parisuddho chavivaṇṇo pariyodāto. kacci no tvaṃ, āvuso, amataṃ
adhigato"ti? "āmāvuso, amataṃ adhigato"ti. "yathākathaṃ pana tvaṃ, āvuso,
amataṃ adhigato"ti? "idhāhaṃ, āvuso, addasaṃ assajiṃ bhikkhuṃ rājagahe piṇḍāya
carantaṃ pāsādikena abhikkantena paṭikkantena ālokitena vilokitena samiñjitena
pasāritena okkhittacakkhuṃ iriyāpathasampannaṃ. disvāna me etadahosi—  ‘ye vata
loke arahanto vā arahattamaggaṃ vā samāpannā, ayaṃ tesaṃ bhikkhu aññataro.
yannūnāhaṃ imaṃ bhikkhuṃ upasankamitvā puccheyyaṃ—  kaṃsi tvaṃ, āvuso, uddissa
pabbajito, ko vā te satthā, kassa vā tvaṃ dhammaṃ rocesī’ti. tassa mayhaṃ,
āvuso, etadahosi—  ‘akālo kho imaṃ bhikkhuṃ pucchituṃ antaragharaṃ paviṭṭho
piṇḍāya carati, yannūnāhaṃ imaṃ bhikkhuṃ piṭṭhito piṭṭhito anubandheyyaṃ
atthikehi upaññātaṃ maggan’ti. atha kho, āvuso, assaji bhikkhu rājagahe piṇḍāya
caritvā piṇḍapātaṃ ādāya paṭikkami. atha khvāhaṃ, āvuso, yena assaji bhikkhu
tenupasankamiṃ, upasankamitvā assajinā bhikkhunā saddhiṃ sammodiṃ, sammodanīyaṃ
kathaṃ sāraṇīyaṃ vītisāretvā ekamantaṃ aṭṭhāsiṃ. ekamantaṃ ṭhito kho ahaṃ,
āvuso, assajiṃ bhikkhuṃ etadavocaṃ—  ‘vippasannāni kho te, āvuso, indriyāni,
parisuddho chavivaṇṇo pariyodāto. kaṃsi tvaṃ, āvuso, uddissa pabbajito, ko vā
te satthā, kassa vā tvaṃ dhammaṃ rocesī’ti? ‘atthāvuso, mahāsamaṇo sakyaputto
sakyakulā pabbajito, tāhaṃ bhagavantaṃ uddissa pabbajito, so ca me bhagavā
satthā, tassa cāhaṃ bhagavato dhammaṃ rocemī’ti. ‘kiṃvādī panāyasmato satthā
kimakkhāyī’ti. ‘ahaṃ kho, āvuso, navo acirapabbajito adhunāgato imaṃ
dhammavinayaṃ, na tāhaṃ sakkomi vitthārena dhammaṃ desetuṃ, api ca te
saṃkhittena atthaṃ vakkhāmī’ti. atha khvāhaṃ, āvuso, assajiṃ bhikkhuṃ
etadavocaṃ—  ‘hotu, āvuso,</p>
<blockquote>

<p>
<span class="parno">228</span>
<a class="ms" id="p_3v_228"></a>
appaṃ vā bahuṃ vā bhāsassu,<br>
atthaṃyeva me brūhi;<br>
attheneva me attho,<br>
kiṃ kāhasi byañjanaṃ bahun’ti.<br></p>
</blockquote>

<p>
<span class="parno">229</span>
<a class="ms" id="p_3v_229"></a>
atha kho, āvuso, assaji bhikkhu imaṃ dhammapariyāyaṃ abhāsi—</p>
<blockquote>

<p>
<span class="parno">230</span>
<a class="ms" id="p_3v_230"></a>
‘ye dhammā hetuppabhavā,<br>
tesaṃ hetuṃ tathāgato āha;<br>
tesañca yo nirodho,<br>
evaṃvādī mahāsamaṇo’"ti.<br></p>
</blockquote>

<p>
<span class="parno">231</span>
<a class="ms" id="p_3v_231"></a>
atha kho moggallānassa paribbājakassa imaṃ dhammapariyāyaṃ sutvā virajaṃ
vītamalaṃ dhammacakkhuṃ udapādi—  "yaṃ kiñci samudayadhammaṃ sabbaṃ taṃ
nirodhadhammanti.</p>
<blockquote>

<p>
<span class="parno">232</span>
<a class="ms" id="p_3v_232"></a>
eseva dhammo yadi tāvadeva,<br>
paccabyattha padamasokaṃ;<br>
adiṭṭhaṃ abbhatītaṃ,<br>
bahukehi kappanahutehī"ti.<br></p>
</blockquote>
<hr>

<p>
<span class="parno">233</span>
<a class="ms" id="p_3v_233"></a>
<a class="msdiv" id="msdiv62"></a>
atha kho moggallāno paribbājako sāriputtaṃ paribbājakaṃ etadavoca—  "gacchāma
mayaṃ, āvuso, bhagavato santike, so no bhagavā satthā"ti. "imāni kho, āvuso,
aḍḍhateyyāni paribbājakasatāni amhe nissāya amhe sampassantā idha viharanti,
tepi tāva apalokema. yathā te maññissanti, tathā te karissantī"ti. atha kho
sāriputtamoggallānā yena te paribbājakā tenupasankamiṃsu, upasankamitvā te
paribbājake etadavocuṃ—  "gacchāma mayaṃ, āvuso, bhagavato santike, so no
bhagavā satthā"ti. "mayaṃ āyasmante nissāya āyasmante sampassantā idha
viharāma, sace āyasmantā mahāsamaṇe brahmacariyaṃ carissanti, sabbeva mayaṃ
mahāsamaṇe brahmacariyaṃ carissāmā"ti.</p>

<p>
<span class="parno">234</span>
<a class="ms" id="p_3v_234"></a>
atha kho sāriputtamoggallānā yena sañcayo paribbājako tenupasankamiṃsu,
upasankamitvā sañcayaṃ paribbājakaṃ etadavocuṃ—  "gacchāma mayaṃ, āvuso,
bhagavato santike, so no bhagavā satthā"ti. "alaṃ, āvuso, mā agamittha, sabbeva
tayo imaṃ gaṇaṃ pariharissāmā"ti. dutiyampi kho … pe …   tatiyampi kho
sāriputtamoggallānā sañcayaṃ paribbājakaṃ etadavocuṃ—  "gacchāma mayaṃ, āvuso,
bhagavato santike, so no bhagavā satthā"ti. "alaṃ, āvuso, mā agamittha, sabbeva
tayo imaṃ gaṇaṃ pariharissāmā"ti. atha kho sāriputtamoggallānā tāni
aḍḍhateyyāni paribbājakasatāni ādāya yena veḷuvanaṃ tenupasankamiṃsu.
sañcayassa pana paribbājakassa tattheva uṇhaṃ lohitaṃ mukhato uggañchi.</p>
<hr>

<p>
<span class="parno">235</span>
<a class="ms" id="p_3v_235"></a>
addasā kho bhagavā sāriputtamoggallāne dūratova āgacchante, disvāna bhikkhū
āmantesi—  "ete, bhikkhave, dve sahāyakā āgacchanti, kolito upatisso ca. etaṃ
me sāvakayugaṃ bhavissati aggaṃ bhaddayugan"ti.</p>
<blockquote>

<p>
<span class="parno">236</span>
<a class="ms" id="p_3v_236"></a>
gambhīre ñāṇavisaye,<br>
anuttare upadhisankhaye;<br>
vimutte appatte veḷuvanaṃ,<br>
atha ne satthā byākāsi.<br></p>

<p>
<span class="parno">237</span>
<a class="ms" id="p_3v_237"></a>
"ete dve sahāyakā,<br>
āgacchanti kolito upatisso ca;<br>
etaṃ me sāvakayugaṃ,<br>
bhavissati aggaṃ bhaddayugan"ti.<br></p>
</blockquote>

<p>
<span class="parno">238</span>
<a class="ms" id="p_3v_238"></a>
atha kho sāriputtamoggallānā yena bhagavā tenupasankamiṃsu, upasankamitvā
bhagavato pādesu sirasā nipatitvā bhagavantaṃ etadavocuṃ—  "labheyyāma mayaṃ,
bhante, bhagavato santike pabbajjaṃ, labheyyāma upasampadan"ti. "etha
bhikkhavo"ti bhagavā avoca—  "svākkhāto dhammo, caratha brahmacariyaṃ sammā
dukkhassa antakiriyāyā"ti. sāva tesaṃ āyasmantānaṃ upasampadā ahosi.</p>
<h2>14.1 abhiññātānaṃpabbajjā</h2>

<p>
<span class="parno">239</span>
<a class="ms" id="p_3v_239"></a>
<a class="msdiv" id="msdiv63"></a>
tena kho pana samayena abhiññātā abhiññātā māgadhikā kulaputtā bhagavati
brahmacariyaṃ caranti. manussā ujjhāyanti khiyyanti vipācenti—  "aputtakatāya
paṭipanno samaṇo gotamo, vedhabyāya paṭipanno samaṇo gotamo, kulupacchedāya
paṭipanno samaṇo gotamo, idāni anena jaṭilasahassaṃ pabbājitaṃ, imāni ca
aḍḍhateyyāni paribbājakasatāni sañcayāni pabbājitāni. ime ca abhiññātā
abhiññātā māgadhikā kulaputtā samaṇe gotame brahmacariyaṃ carantī"ti. apissu
bhikkhū disvā imāya gāthāya codenti—</p>
<blockquote>

<p>
<span class="parno">240</span>
<a class="ms" id="p_3v_240"></a>
"āgato kho mahāsamaṇo,<br>
māgadhānaṃ giribbajaṃ;<br>
sabbe sañcaye netvāna,<br>
kaṃsu dāni nayissatī"ti.<br></p>
</blockquote>
<hr>

<p>
<span class="parno">241</span>
<a class="ms" id="p_3v_241"></a>
assosuṃ kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ.
atha kho te bhikkhū bhagavato etamatthaṃ ārocesuṃ … pe …   "na, bhikkhave, so saddo
ciraṃ bhavissati, sattāhameva bhavissati, sattāhassa accayena
antaradhāyissati. tena hi, bhikkhave, ye tumhe imāya gāthāya codenti—</p>
<blockquote>

<p>
<span class="parno">242</span>
<a class="ms" id="p_3v_242"></a>
‘āgato kho mahāsamaṇo,<br>
māgadhānaṃ giribbajaṃ;<br>
sabbe sañcaye netvāna,<br>
kaṃsu dāni nayissatī’ti.<br></p>
</blockquote>

<p>
<span class="parno">243</span>
<a class="ms" id="p_3v_243"></a>
te tumhe imāya gāthāya paṭicodetha—</p>
<blockquote>

<p>
<span class="parno">244</span>
<a class="ms" id="p_3v_244"></a>
‘nayanti ve mahāvīrā,<br>
saddhammena tathāgatā;<br>
dhammena nayamānānaṃ,<br>
kā usūyā vijānatan’"ti.<br></p>
</blockquote>
<hr>

<p>
<span class="parno">245</span>
<a class="ms" id="p_3v_245"></a>
tena kho pana samayena manussā bhikkhū disvā imāya gāthāya codenti—</p>
<blockquote>

<p>
<span class="parno">246</span>
<a class="ms" id="p_3v_246"></a>
"āgato kho mahāsamaṇo,<br>
māgadhānaṃ giribbajaṃ;<br>
sabbe sañcaye netvāna,<br>
kaṃsu dāni nayissatī"ti.<br></p>
</blockquote>

<p>
<span class="parno">247</span>
<a class="ms" id="p_3v_247"></a>
bhikkhū te manusse imāya gāthāya paṭicodenti—</p>
<blockquote>

<p>
<span class="parno">248</span>
<a class="ms" id="p_3v_248"></a>
"nayanti ve mahāvīrā,<br>
saddhammena tathāgatā;<br>
dhammena nayamānānaṃ,<br>
kā usūyā vijānatan"ti.<br></p>
</blockquote>
<hr>

<p>
<span class="parno">249</span>
<a class="ms" id="p_3v_249"></a>
manussā dhammena kira samaṇā sakyaputtiyā nenti no adhammenāti sattāhameva so
saddo ahosi, sattāhassa accayena antaradhāyi.</p>
<p class="endsutta">
<span class="parno">250</span>
<a class="ms" id="p_3v_250"></a>
sāriputtamoggallānapabbajjākathā niṭṭhitā.<br>
catutthabhāṇavāro niṭṭhito.</p>
<h2>15 upajjhāyavattakathā</h2>

<p>
<span class="parno">251</span>
<a class="ms" id="p_3v_251"></a>
<a class="msdiv" id="msdiv64"></a>
tena kho pana samayena bhikkhū anupajjhāyakā anācariyakā anovadiyamānā
ananusāsiyamānā dunnivatthā duppārutā anākappasampannā piṇḍāya caranti;
manussānaṃ bhuñjamānānaṃ uparibhojanepi uttiṭṭhapattaṃ upanāmenti,
uparikhādanīyepi uttiṭṭhapattaṃ upanāmenti, uparisāyanīyepi uttiṭṭhapattaṃ
upanāmenti, uparipānīyepi uttiṭṭhapattaṃ upanāmenti; sāmaṃ sūpampi odanampi
viññāpetvā bhuñjanti; bhattaggepi uccāsaddā mahāsaddā viharanti. manussā
ujjhāyanti khiyyanti vipācenti—  "kathañhi nāma samaṇā sakyaputtiyā dunnivatthā
duppārutā anākappasampannā piṇḍāya carissanti; manussānaṃ bhuñjamānānaṃ,
uparibhojanepi uttiṭṭhapattaṃ upanāmessanti, uparikhādanīyepi uttiṭṭhapattaṃ
upanāmessanti, uparisāyanīyepi uttiṭṭhapattaṃ upanāmessanti, uparipānīyepi
uttiṭṭhapattaṃ upanāmessanti; sāmaṃ sūpampi odanampi viññāpetvā bhuñjissanti;
bhattaggepi uccāsaddā mahāsaddā viharissanti seyyathāpi brāhmaṇā
brāhmaṇabhojane"ti.</p>

<p>
<span class="parno">252</span>
<a class="ms" id="p_3v_252"></a>
assosuṃ kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ.
ye te bhikkhū appicchā santuṭṭhā lajjino kukkuccakā sikkhākāmā, te ujjhāyanti
khiyyanti vipācenti—  "kathañhi nāma bhikkhū dunnivatthā duppārutā
anākappasampannā piṇḍāya carissanti; manussānaṃ bhuñjamānānaṃ, uparibhojanepi
uttiṭṭhapattaṃ upanāmessanti, uparikhādanīyepi uttiṭṭhapattaṃ upanāmessanti,
uparisāyanīyepi uttiṭṭhapattaṃ upanāmessanti, uparipānīyepi uttiṭṭhapattaṃ
upanāmessanti; sāmaṃ sūpampi odanampi viññāpetvā bhuñjissanti; bhattaggepi
uccāsaddā mahāsaddā viharissantī"ti. atha kho te bhikkhū … pe …   bhagavato
etamatthaṃ ārocesuṃ.</p>

<p>
<span class="parno">253</span>
<a class="ms" id="p_3v_253"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
bhikkhū paṭipucchi—  "saccaṃ kira, bhikkhave, bhikkhū dunnivatthā duppārutā
anākappasampannā piṇḍāya caranti, manussānaṃ bhuñjamānānaṃ uparibhojanepi
uttiṭṭhapattaṃ upanāmenti, uparikhādanīyepi uttiṭṭhapattaṃ upanāmenti,
uparisāyanīyepi uttiṭṭhapattaṃ upanāmenti, uparipānīyepi uttiṭṭhapattaṃ
upanāmenti, sāmaṃ sūpampi odanampi viññāpetvā bhuñjanti, bhattaggepi uccāsaddā
mahāsaddā viharantī"ti? "saccaṃ, bhagavā"ti. vigarahi buddho bhagavā—
"ananucchavikaṃ, bhikkhave, tesaṃ moghapurisānaṃ ananulomikaṃ appatirūpaṃ
assāmaṇakaṃ akappiyaṃ akaraṇīyaṃ. kathañhi nāma te, bhikkhave, moghapurisā
dunnivatthā duppārutā anākappasampannā piṇḍāya carissanti, manussānaṃ
bhuñjamānānaṃ uparibhojanepi uttiṭṭhapattaṃ upanāmessanti, uparikhādanīyepi
uttiṭṭhapattaṃ upanāmessanti, uparisāyanīyepi uttiṭṭhapattaṃ upanāmessanti,
uparipānīyepi uttiṭṭhapattaṃ upanāmessanti, sāmaṃ sūpampi odanampi viññāpetvā
bhuñjissanti, bhattaggepi uccāsaddā mahāsaddā viharissanti. netaṃ, bhikkhave,
appasannānaṃ vā pasādāya, pasannānaṃ vā bhiyyobhāvāya. atha khvetaṃ, bhikkhave,
appasannānañceva appasādāya, pasannānañca ekaccānaṃ aññathattāyā"ti. atha kho
bhagavā te bhikkhū anekapariyāyena vigarahitvā dubbharatāya dupposatāya
mahicchatāya asantuṭṭhitāya sangaṇikāya kosajjassa avaṇṇaṃ bhāsitvā
anekapariyāyena subharatāya suposatāya appicchassa santuṭṭhassa sallekhassa
dhutassa pāsādikassa apacayassa vīriyārambhassa vaṇṇaṃ bhāsitvā bhikkhūnaṃ
tadanucchavikaṃ tadanulomikaṃ dhammiṃ kathaṃ katvā bhikkhū āmantesi—</p>
<hr>

<p>
<span class="parno">254</span>
<a class="ms" id="p_3v_254"></a>
<a class="msdiv" id="msdiv65"></a>
"anujānāmi, bhikkhave, upajjhāyaṃ. upajjhāyo, bhikkhave, saddhivihārikamhi
puttacittaṃ upaṭṭhapessati, saddhivihāriko upajjhāyamhi pitucittaṃ
upaṭṭhapessati. evaṃ te aññamaññaṃ sagāravā sappatissā sabhāgavuttino viharantā
imasmiṃ dhammavinaye vuḍḍhiṃ viruḷhiṃ vepullaṃ āpajjissanti. evañca pana,
bhikkhave, upajjhāyo gahetabbo—  ekaṃsaṃ uttarāsangaṃ karitvā pāde vanditvā
ukkuṭikaṃ nisīditvā añjaliṃ paggahetvā evamassa vacanīyo—  ‘upajjhāyo me,
bhante, hohi; upajjhāyo me, bhante, hohi; upajjhāyo me, bhante, hohī’ti. sāhūti
vā lahūti vā opāyikanti vā patirūpanti vā pāsādikena sampādehīti vā kāyena
viññāpeti, vācāya viññāpeti, kāyena vācāya viññāpeti, gahito hoti upajjhāyo; na
kāyena viññāpeti, na vācāya viññāpeti, na kāyena vācāya viññāpeti, na gahito
hoti upajjhāyo.</p>

<p>
<span class="parno">255</span>
<a class="ms" id="p_3v_255"></a>
<a class="msdiv" id="msdiv66"></a>
saddhivihārikena, bhikkhave, upajjhāyamhi sammā vattitabbaṃ. tatrāyaṃ
sammāvattanā—</p>

<p>
<span class="parno">256</span>
<a class="ms" id="p_3v_256"></a>
kālasseva vuṭṭhāya upāhanā omuñcitvā ekaṃsaṃ uttarāsangaṃ karitvā dantakaṭṭhaṃ
dātabbaṃ, mukhodakaṃ dātabbaṃ, āsanaṃ paññapetabbaṃ. sace yāgu hoti, bhājanaṃ
dhovitvā yāgu upanāmetabbā. yāguṃ pītassa udakaṃ datvā bhājanaṃ paṭiggahetvā
nīcaṃ katvā sādhukaṃ appaṭighaṃsantena dhovitvā paṭisāmetabbaṃ. upajjhāyamhi
vuṭṭhite āsanaṃ uddharitabbaṃ. sace so deso uklāpo hoti, so deso sammajjitabbo.</p>
<hr>

<p>
<span class="parno">257</span>
<a class="ms" id="p_3v_257"></a>
sace upajjhāyo gāmaṃ pavisitukāmo hoti, nivāsanaṃ dātabbaṃ, paṭinivāsanaṃ
paṭiggahetabbaṃ, kāyabandhanaṃ dātabbaṃ, saguṇaṃ katvā sanghāṭiyo dātabbā,
dhovitvā patto sodako dātabbo. sace upajjhāyo pacchāsamaṇaṃ ākankhati,
timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā
saguṇaṃ katvā sanghāṭiyo pārupitvā gaṇṭhikaṃ paṭimuñcitvā dhovitvā pattaṃ
gahetvā upajjhāyassa pacchāsamaṇena hotabbaṃ. nātidūre gantabbaṃ, nāccāsanne
gantabbaṃ, pattapariyāpannaṃ paṭiggahetabbaṃ. na upajjhāyassa bhaṇamānassa
antarantarā kathā opātetabbā. upajjhāyo āpattisāmantā bhaṇamāno nivāretabbo.</p>

<p>
<span class="parno">258</span>
<a class="ms" id="p_3v_258"></a>
nivattantena paṭhamataraṃ āgantvā āsanaṃ paññapetabbaṃ, pādodakaṃ pādapīṭhaṃ
pādakathalikaṃ upanikkhipitabbaṃ, paccuggantvā pattacīvaraṃ paṭiggahetabbaṃ,
paṭinivāsanaṃ dātabbaṃ, nivāsanaṃ paṭiggahetabbaṃ. sace cīvaraṃ sinnaṃ hoti,
muhuttaṃ uṇhe otāpetabbaṃ, na ca uṇhe cīvaraṃ nidahitabbaṃ; cīvaraṃ
sangharitabbaṃ, cīvaraṃ sangharantena caturangulaṃ kaṇṇaṃ ussāretvā cīvaraṃ
sangharitabbaṃ—  mā majjhe bhango ahosīti. obhoge kāyabandhanaṃ kātabbaṃ.</p>

<p>
<span class="parno">259</span>
<a class="ms" id="p_3v_259"></a>
sace piṇḍapāto hoti, upajjhāyo ca bhuñjitukāmo hoti, udakaṃ datvā piṇḍapāto
upanāmetabbo. upajjhāyo pānīyena pucchitabbo. bhuttāvissa udakaṃ datvā pattaṃ
paṭiggahetvā nīcaṃ katvā sādhukaṃ appaṭighaṃsantena dhovitvā vodakaṃ katvā
muhuttaṃ uṇhe otāpetabbo, na ca uṇhe patto nidahitabbo. pattacīvaraṃ
nikkhipitabbaṃ. pattaṃ nikkhipantena ekena hatthena pattaṃ gahetvā ekena
hatthena heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo. na ca
anantarahitāya bhūmiyā patto nikkhipitabbo. cīvaraṃ nikkhipantena ekena
hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā
pamajjitvā pārato antaṃ orato bhogaṃ katvā cīvaraṃ nikkhipitabbaṃ. upajjhāyamhi
vuṭṭhite āsanaṃ uddharitabbaṃ, pādodakaṃ pādapīṭhaṃ pādakathalikaṃ
paṭisāmetabbaṃ. sace so deso uklāpo hoti, so deso sammajjitabbo.</p>

<p>
<span class="parno">260</span>
<a class="ms" id="p_3v_260"></a>
sace upajjhāyo nahāyitukāmo hoti, nahānaṃ paṭiyādetabbaṃ. sace sītena attho
hoti, sītaṃ paṭiyādetabbaṃ. sace uṇhena attho hoti, uṇhaṃ paṭiyādetabbaṃ.</p>

<p>
<span class="parno">261</span>
<a class="ms" id="p_3v_261"></a>
sace upajjhāyo jantāgharaṃ pavisitukāmo hoti, cuṇṇaṃ sannetabbaṃ, mattikā
temetabbā, jantāgharapīṭhaṃ ādāya upajjhāyassa piṭṭhito piṭṭhito gantvā
jantāgharapīṭhaṃ datvā cīvaraṃ paṭiggahetvā ekamantaṃ nikkhipitabbaṃ, cuṇṇaṃ
dātabbaṃ, mattikā dātabbā. sace ussahati, jantāgharaṃ pavisitabbaṃ. jantāgharaṃ
pavisantena mattikāya mukhaṃ makkhetvā purato ca pacchato ca paṭicchādetvā
jantāgharaṃ pavisitabbaṃ. na there bhikkhū anupakhajja nisīditabbaṃ. na navā
bhikkhū āsanena paṭibāhitabbā. jantāghare upajjhāyassa parikammaṃ kātabbaṃ.
jantāgharā nikkhamantena jantāgharapīṭhaṃ ādāya purato ca pacchato ca
paṭicchādetvā jantāgharā nikkhamitabbaṃ.</p>

<p>
<span class="parno">262</span>
<a class="ms" id="p_3v_262"></a>
udakepi upajjhāyassa parikammaṃ kātabbaṃ. nahātena paṭhamataraṃ uttaritvā
attano gattaṃ vodakaṃ katvā nivāsetvā upajjhāyassa gattato udakaṃ
pamajjitabbaṃ, nivāsanaṃ dātabbaṃ, sanghāṭi dātabbā, jantāgharapīṭhaṃ ādāya
paṭhamataraṃ āgantvā āsanaṃ paññapetabbaṃ, pādodakaṃ pādapīṭhaṃ pādakathalikaṃ
upanikkhipitabbaṃ, upajjhāyo pānīyena pucchitabbo. sace uddisāpetukāmo hoti,
uddisitabbo. sace paripucchitukāmo hoti, paripucchitabbo.</p>

<p>
<span class="parno">263</span>
<a class="ms" id="p_3v_263"></a>
yasmiṃ vihāre upajjhāyo viharati, sace so vihāro uklāpo hoti, sace ussahati,
sodhetabbo. vihāraṃ sodhentena paṭhamaṃ pattacīvaraṃ nīharitvā ekamantaṃ
nikkhipitabbaṃ. nisīdanapaccattharaṇaṃ nīharitvā ekamantaṃ nikkhipitabbaṃ.
bhisibibbohanaṃ nīharitvā ekamantaṃ nikkhipitabbaṃ. mañco nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, nīharitvā ekamantaṃ
nikkhipitabbo. pīṭhaṃ nīcaṃ katvā sādhukaṃ appaṭighaṃsantena, asanghaṭṭentena
kavāṭapiṭṭhaṃ, nīharitvā ekamantaṃ nikkhipitabbaṃ. mañcapaṭipādakā nīharitvā
ekamantaṃ nikkhipitabbā. kheḷamallako nīharitvā ekamantaṃ nikkhipitabbo.
apassenaphalakaṃ nīharitvā ekamantaṃ nikkhipitabbaṃ. bhūmattharaṇaṃ
yathāpaññattaṃ sallakkhetvā nīharitvā ekamantaṃ nikkhipitabbaṃ. sace vihāre
santānakaṃ hoti, ullokā paṭhamaṃ ohāretabbaṃ, ālokasandhikaṇṇabhāgā
pamajjitabbā. sace gerukaparikammakatā bhitti kaṇṇakitā hoti, coḷakaṃ temetvā
pīḷetvā pamajjitabbā. sace kāḷavaṇṇakatā bhūmi kaṇṇakitā hoti, coḷakaṃ temetvā
pīḷetvā pamajjitabbā. sace akatā hoti bhūmi, udakena paripphositvā
sammajjitabbā—  mā vihāro rajena uhaññīti. sankāraṃ vicinitvā ekamantaṃ
chaḍḍetabbaṃ.</p>

<p>
<span class="parno">264</span>
<a class="ms" id="p_3v_264"></a>
bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ
paññapetabbaṃ. mañcapaṭipādakā otāpetvā pamajjitvā atiharitvā yathāṭhāne
ṭhapetabbā. mañco otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbo. pīṭhaṃ otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbaṃ. bhisibibbohanaṃ otāpetvā sodhetvā papphoṭetvā atiharitvā
yathāpaññattaṃ paññapetabbaṃ. nisīdanapaccattharaṇaṃ otāpetvā sodhetvā
papphoṭetvā atiharitvā yathāpaññattaṃ paññapetabbaṃ. kheḷamallako otāpetvā
pamajjitvā atiharitvā yathāṭhāne ṭhapetabbo. apassenaphalakaṃ otāpetvā
pamajjitvā atiharitvā yathāṭhāne ṭhapetabbaṃ. pattacīvaraṃ nikkhipitabbaṃ.
pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ
vā heṭṭhāpīṭhaṃ vā parāmasitvā patto nikkhipitabbo. na ca anantarahitāya
bhūmiyā patto nikkhipitabbo. cīvaraṃ nikkhipantena ekena hatthena cīvaraṃ
gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ
orato bhogaṃ katvā cīvaraṃ nikkhipitabbaṃ.</p>

<p>
<span class="parno">265</span>
<a class="ms" id="p_3v_265"></a>
sace puratthimā sarajā vātā vāyanti, puratthimā vātapānā thaketabbā. sace
pacchimā sarajā vātā vāyanti, pacchimā vātapānā thaketabbā. sace uttarā sarajā
vātā vāyanti, uttarā vātapānā thaketabbā. sace dakkhiṇā sarajā vātā vāyanti,
dakkhiṇā vātapānā thaketabbā. sace sītakālo hoti, divā vātapānā vivaritabbā,
rattiṃ thaketabbā. sace uṇhakālo hoti, divā vātapānā thaketabbā, rattiṃ
vivaritabbā.</p>

<p>
<span class="parno">266</span>
<a class="ms" id="p_3v_266"></a>
sace pariveṇaṃ uklāpaṃ hoti, pariveṇaṃ sammajjitabbaṃ. sace koṭṭhako uklāpo
hoti, koṭṭhako sammajjitabbo. sace upaṭṭhānasālā uklāpā hoti, upaṭṭhānasālā
sammajjitabbā. sace aggisālā uklāpā hoti, aggisālā sammajjitabbā. sace
vaccakuṭi uklāpā hoti, vaccakuṭi sammajjitabbā. sace pānīyaṃ na hoti, pānīyaṃ
upaṭṭhāpetabbaṃ. sace paribhojanīyaṃ na hoti, paribhojanīyaṃ upaṭṭhāpetabbaṃ.
sace ācamanakumbhiyā udakaṃ na hoti, ācamanakumbhiyā udakaṃ āsiñcitabbaṃ.</p>

<p>
<span class="parno">267</span>
<a class="ms" id="p_3v_267"></a>
sace upajjhāyassa anabhirati uppannā hoti, saddhivihārikena vūpakāsetabbo,
vūpakāsāpetabbo, dhammakathā vāssa kātabbā. sace upajjhāyassa kukkuccaṃ
uppannaṃ hoti, saddhivihārikena vinodetabbaṃ, vinodāpetabbaṃ, dhammakathā vāssa
kātabbā. sace upajjhāyassa diṭṭhigataṃ uppannaṃ hoti, saddhivihārikena
vivecetabbaṃ, vivecāpetabbaṃ, dhammakathā vāssa kātabbā. sace upajjhāyo
garudhammaṃ ajjhāpanno hoti parivāsāraho, saddhivihārikena ussukkaṃ kātabbaṃ—
kinti nu kho saṇgho upajjhāyassa parivāsaṃ dadeyyāti. sace upajjhāyo
mūlāyapaṭikassanāraho hoti, saddhivihārikena ussukkaṃ kātabbaṃ—  kinti nu kho
saṇgho upajjhāyaṃ mūlāya paṭikasseyyāti. sace upajjhāyo mānattāraho hoti,
saddhivihārikena ussukkaṃ kātabbaṃ—  kinti nu kho saṇgho upajjhāyassa mānattaṃ
dadeyyāti. sace upajjhāyo abbhānāraho hoti, saddhivihārikena ussukkaṃ kātabbaṃ—
kinti nu kho saṇgho upajjhāyaṃ abbheyyāti. sace saṇgho upajjhāyassa kammaṃ
kattukāmo hoti tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā
ukkhepanīyaṃ vā, saddhivihārikena ussukkaṃ kātabbaṃ—  kinti nu kho saṇgho
upajjhāyassa kammaṃ na kareyya lahukāya vā pariṇāmeyyāti. kataṃ vā panassa hoti
saṇghena kammaṃ tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā
ukkhepanīyaṃ vā, saddhivihārikena ussukkaṃ kātabbaṃ—  kinti nu kho upajjhāyo
sammā vatteyya, lomaṃ pāteyya, netthāraṃ vatteyya, saṇgho taṃ kammaṃ
paṭippassambheyyāti.</p>

<p>
<span class="parno">268</span>
<a class="ms" id="p_3v_268"></a>
sace upajjhāyassa cīvaraṃ dhovitabbaṃ hoti, saddhivihārikena dhovitabbaṃ,
ussukkaṃ vā kātabbaṃ—  kinti nu kho upajjhāyassa cīvaraṃ dhoviyethāti. sace
upajjhāyassa cīvaraṃ kātabbaṃ hoti, saddhivihārikena kātabbaṃ, ussukkaṃ vā
kātabbaṃ—  kinti nu kho upajjhāyassa cīvaraṃ kariyethāti. sace upajjhāyassa
rajanaṃ pacitabbaṃ hoti, saddhivihārikena pacitabbaṃ, ussukkaṃ vā kātabbaṃ—
kinti nu kho upajjhāyassa rajanaṃ paciyethāti. sace upajjhāyassa cīvaraṃ
rajitabbaṃ hoti, saddhivihārikena rajitabbaṃ, ussukkaṃ vā kātabbaṃ—  kinti nu
kho upajjhāyassa cīvaraṃ rajiyethāti. cīvaraṃ rajantena sādhukaṃ
samparivattakaṃ samparivattakaṃ rajitabbaṃ, na ca acchinne theve pakkamitabbaṃ.</p>

<p>
<span class="parno">269</span>
<a class="ms" id="p_3v_269"></a>
na upajjhāyaṃ anāpucchā ekaccassa patto dātabbo, na ekaccassa patto
paṭiggahetabbo; na ekaccassa cīvaraṃ dātabbaṃ, na ekaccassa cīvaraṃ
paṭiggahetabbaṃ; na ekaccassa parikkhāro dātabbo, na ekaccassa parikkhāro
paṭiggahetabbo; na ekaccassa kesā chedetabbā, na ekaccena kesā chedāpetabbā; na
ekaccassa parikammaṃ kātabbaṃ, na ekaccena parikammaṃ kārāpetabbaṃ; na
ekaccassa veyyāvacco kātabbo, na ekaccena veyyāvacco kārāpetabbo; na ekaccassa
pacchāsamaṇena hotabbaṃ, na ekacco pacchāsamaṇo ādātabbo; na ekaccassa
piṇḍapāto nīharitabbo, na ekaccena piṇḍapāto nīharāpetabbo; na upajjhāyaṃ
anāpucchā gāmo pavisitabbo; na susānaṃ gantabbaṃ; na disā pakkamitabbā. sace
upajjhāyo gilāno hoti, yāvajīvaṃ upaṭṭhātabbo; vuṭṭhānamassa āgametabban"ti.</p>
<p class="endsutta">
<span class="parno">270</span>
<a class="ms" id="p_3v_270"></a>
upajjhāyavattaṃ niṭṭhitaṃ.</p>
<h2>16 saddhivihārikavattakathā</h2>

<p>
<span class="parno">271</span>
<a class="ms" id="p_3v_271"></a>
<a class="msdiv" id="msdiv67"></a>
"upajjhāyena, bhikkhave, saddhivihārikamhi sammā vattitabbaṃ. tatrāyaṃ
sammāvattanā—</p>

<p>
<span class="parno">272</span>
<a class="ms" id="p_3v_272"></a>
upajjhāyena, bhikkhave, saddhivihāriko sangahetabbo anuggahetabbo uddesena
paripucchāya ovādena anusāsaniyā. sace upajjhāyassa patto hoti,
saddhivihārikassa patto na hoti, upajjhāyena saddhivihārikassa patto dātabbo,
ussukkaṃ vā kātabbaṃ—  kinti nu kho saddhivihārikassa patto uppajjiyethāti.
sace upajjhāyassa cīvaraṃ hoti, saddhivihārikassa cīvaraṃ na hoti, upajjhāyena
saddhivihārikassa cīvaraṃ dātabbaṃ, ussukkaṃ vā kātabbaṃ—  kinti nu kho
saddhivihārikassa cīvaraṃ uppajjiyethāti. sace upajjhāyassa parikkhāro hoti,
saddhivihārikassa parikkhāro na hoti, upajjhāyena saddhivihārikassa parikkhāro
dātabbo, ussukkaṃ vā kātabbaṃ—  kinti nu kho saddhivihārikassa parikkhāro
uppajjiyethāti.</p>

<p>
<span class="parno">273</span>
<a class="ms" id="p_3v_273"></a>
sace saddhivihāriko gilāno hoti, kālasseva uṭṭhāya dantakaṭṭhaṃ dātabbaṃ,
mukhodakaṃ dātabbaṃ, āsanaṃ paññapetabbaṃ. sace yāgu hoti, bhājanaṃ dhovitvā
yāgu upanāmetabbā. yāguṃ pītassa udakaṃ datvā bhājanaṃ paṭiggahetvā nīcaṃ katvā
sādhukaṃ appaṭighaṃsantena dhovitvā paṭisāmetabbaṃ. saddhivihārikamhi vuṭṭhite
āsanaṃ uddharitabbaṃ. sace so deso uklāpo hoti, so deso sammajjitabbo.</p>
<hr>

<p>
<span class="parno">274</span>
<a class="ms" id="p_3v_274"></a>
sace saddhivihāriko gāmaṃ pavisitukāmo hoti, nivāsanaṃ dātabbaṃ, paṭinivāsanaṃ
paṭiggahetabbaṃ, kāyabandhanaṃ dātabbaṃ, saguṇaṃ katvā sanghāṭiyo dātabbā,
dhovitvā patto sodako dātabbo. ettāvatā nivattissatīti āsanaṃ paññapetabbaṃ,
pādodakaṃ pādapīṭhaṃ pādakathalikaṃ upanikkhipitabbaṃ, paccuggantvā
pattacīvaraṃ paṭiggahetabbaṃ, paṭinivāsanaṃ dātabbaṃ, nivāsanaṃ
paṭiggahetabbaṃ. sace cīvaraṃ sinnaṃ hoti, muhuttaṃ uṇhe otāpetabbaṃ, na ca
uṇhe cīvaraṃ nidahitabbaṃ; cīvaraṃ sangharitabbaṃ, cīvaraṃ sangharantena
caturangulaṃ kaṇṇaṃ ussāretvā cīvaraṃ sangharitabbaṃ—  mā majjhe bhango
ahosīti. obhoge kāyabandhanaṃ kātabbaṃ.</p>

<p>
<span class="parno">275</span>
<a class="ms" id="p_3v_275"></a>
sace piṇḍapāto hoti, saddhivihāriko ca bhuñjitukāmo hoti, udakaṃ datvā
piṇḍapāto upanāmetabbo. saddhivihāriko pānīyena pucchitabbo. bhuttāvissa udakaṃ
datvā pattaṃ paṭiggahetvā nīcaṃ katvā sādhukaṃ appaṭighaṃsantena dhovitvā
vodakaṃ katvā muhuttaṃ uṇhe otāpetabbo, na ca uṇhe patto nidahitabbo.
pattacīvaraṃ nikkhipitabbaṃ. pattaṃ nikkhipantena ekena hatthena pattaṃ gahetvā
ekena hatthena heṭṭhāmañcaṃ vā heṭṭhāpīṭhaṃ vā parāmasitvā patto
nikkhipitabbo. na ca anantarahitāya bhūmiyā patto nikkhipitabbo. cīvaraṃ
nikkhipantena ekena hatthena cīvaraṃ gahetvā ekena hatthena cīvaravaṃsaṃ vā
cīvararajjuṃ vā pamajjitvā pārato antaṃ orato bhogaṃ katvā cīvaraṃ
nikkhipitabbaṃ. saddhivihārikamhi vuṭṭhite āsanaṃ uddharitabbaṃ, pādodakaṃ
pādapīṭhaṃ pādakathalikaṃ paṭisāmetabbaṃ. sace so deso uklāpo hoti, so deso
sammajjitabbo.</p>

<p>
<span class="parno">276</span>
<a class="ms" id="p_3v_276"></a>
sace saddhivihāriko nahāyitukāmo hoti, nahānaṃ paṭiyādetabbaṃ. sace sītena
attho hoti, sītaṃ paṭiyādetabbaṃ. sace uṇhena attho hoti, uṇhaṃ paṭiyādetabbaṃ.</p>

<p>
<span class="parno">277</span>
<a class="ms" id="p_3v_277"></a>
sace saddhivihāriko jantāgharaṃ pavisitukāmo hoti, cuṇṇaṃ sannetabbaṃ, mattikā
temetabbā, jantāgharapīṭhaṃ ādāya gantvā jantāgharapīṭhaṃ datvā cīvaraṃ
paṭiggahetvā ekamantaṃ nikkhipitabbaṃ, cuṇṇaṃ dātabbaṃ, mattikā dātabbā. sace
ussahati, jantāgharaṃ pavisitabbaṃ. jantāgharaṃ pavisantena mattikāya mukhaṃ
makkhetvā purato ca pacchato ca paṭicchādetvā jantāgharaṃ pavisitabbaṃ. na
there bhikkhū anupakhajja nisīditabbaṃ. na navā bhikkhū āsanena paṭibāhitabbā.
jantāghare saddhivihārikassa parikammaṃ kātabbaṃ. jantāgharā nikkhamantena
jantāgharapīṭhaṃ ādāya purato ca pacchato ca paṭicchādetvā jantāgharā
nikkhamitabbaṃ.</p>

<p>
<span class="parno">278</span>
<a class="ms" id="p_3v_278"></a>
udakepi saddhivihārikassa parikammaṃ kātabbaṃ. nahātena paṭhamataraṃ uttaritvā
attano gattaṃ vodakaṃ katvā nivāsetvā saddhivihārikassa gattato udakaṃ
pamajjitabbaṃ, nivāsanaṃ dātabbaṃ, sanghāṭi dātabbā. jantāgharapīṭhaṃ ādāya
paṭhamataraṃ āgantvā āsanaṃ paññapetabbaṃ, pādodakaṃ pādapīṭhaṃ pādakathalikaṃ
upanikkhipitabbaṃ. saddhivihāriko pānīyena pucchitabbo.</p>
<hr>

<p>
<span class="parno">279</span>
<a class="ms" id="p_3v_279"></a>
yasmiṃ vihāre saddhivihāriko viharati, sace so vihāro uklāpo hoti, sace
ussahati, sodhetabbo. vihāraṃ sodhentena paṭhamaṃ pattacīvaraṃ nīharitvā
ekamantaṃ nikkhipitabbaṃ; nisīdanapaccattharaṇaṃ nīharitvā ekamantaṃ
nikkhipitabbaṃ; bhisibibbohanaṃ nīharitvā ekamantaṃ nikkhipitabbaṃ; mañco nīcaṃ
katvā sādhukaṃ appaṭighaṃsantena, asanghaṭṭentena kavāṭapiṭṭhaṃ, nīharitvā
ekamantaṃ nikkhipitabbo; pīṭhaṃ nīcaṃ katvā sādhukaṃ appaṭighaṃsantena
asanghaṭṭentena kavāṭapiṭṭhaṃ nīharitvā ekamantaṃ nikkhipitabbaṃ;
mañcapaṭipādakā nīharitvā ekamantaṃ nikkhipitabbā; kheḷamallako nīharitvā
ekamantaṃ nikkhipitabbo; apassenaphalakaṃ nīharitvā ekamantaṃ nikkhipitabbaṃ;
bhūmattharaṇaṃ yathāpaññattaṃ sallakkhetvā nīharitvā ekamantaṃ nikkhipitabbaṃ.
sace vihāre santānakaṃ hoti, ullokā paṭhamaṃ ohāretabbaṃ, ālokasandhikaṇṇabhāgā
pamajjitabbā. sace gerukaparikammakatā bhitti kaṇṇakitā hoti, coḷakaṃ temetvā
pīḷetvā pamajjitabbā. sace kāḷavaṇṇakatā bhūmi kaṇṇakitā hoti, coḷakaṃ temetvā
pīḷetvā pamajjitabbā. sace akatā hoti bhūmi, udakena paripphositvā
sammajjitabbā—  mā vihāro rajena uhaññīti. sankāraṃ vicinitvā ekamantaṃ
chaḍḍetabbaṃ.</p>

<p>
<span class="parno">280</span>
<a class="ms" id="p_3v_280"></a>
bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ
paññapetabbaṃ. mañcapaṭipādakā otāpetvā pamajjitvā atiharitvā yathāṭhāne
ṭhapetabbā. mañco otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbo. pīṭhaṃ otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbaṃ. bhisibibbohanaṃ otāpetvā sodhetvā papphoṭetvā atiharitvā
yathāpaññattaṃ paññapetabbaṃ. nisīdanapaccattharaṇaṃ otāpetvā sodhetvā
papphoṭetvā atiharitvā yathāpaññattaṃ paññapetabbaṃ. kheḷamallako otāpetvā
pamajjitvā atiharitvā yathāṭhāne ṭhapetabbo. apassenaphalakaṃ otāpetvā
pamajjitvā atiharitvā yathāṭhāne ṭhapetabbaṃ. pattacīvaraṃ nikkhipitabbaṃ.
pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ
vā heṭṭhāpīṭhaṃ vā parāmasitvā patto nikkhipitabbo. na ca anantarahitāya
bhūmiyā patto nikkhipitabbo. cīvaraṃ nikkhipantena ekena hatthena cīvaraṃ
gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ
orato bhogaṃ katvā cīvaraṃ nikkhipitabbaṃ.</p>

<p>
<span class="parno">281</span>
<a class="ms" id="p_3v_281"></a>
sace puratthimā sarajā vātā vāyanti, puratthimā vātapānā thaketabbā. sace
pacchimā sarajā vātā vāyanti, pacchimā vātapānā thaketabbā. sace uttarā sarajā
vātā vāyanti, uttarā vātapānā thaketabbā. sace dakkhiṇā sarajā vātā vāyanti,
dakkhiṇā vātapānā thaketabbā. sace sītakālo hoti, divā vātapānā vivaritabbā,
rattiṃ thaketabbā. sace uṇhakālo hoti, divā vātapānā thaketabbā, rattiṃ
vivaritabbā.</p>

<p>
<span class="parno">282</span>
<a class="ms" id="p_3v_282"></a>
sace pariveṇaṃ uklāpaṃ hoti, pariveṇaṃ sammajjitabbaṃ. sace koṭṭhako uklāpo
hoti, koṭṭhako sammajjitabbo. sace upaṭṭhānasālā uklāpā hoti, upaṭṭhānasālā
sammajjitabbā. sace aggisālā uklāpā hoti, aggisālā sammajjitabbā. sace
vaccakuṭi uklāpā hoti, vaccakuṭi sammajjitabbā. sace pānīyaṃ na hoti, pānīyaṃ
upaṭṭhāpetabbaṃ. sace paribhojanīyaṃ na hoti, paribhojanīyaṃ upaṭṭhāpetabbaṃ.
sace ācamanakumbhiyā udakaṃ na hoti, ācamanakumbhiyā udakaṃ āsiñcitabbaṃ.</p>

<p>
<span class="parno">283</span>
<a class="ms" id="p_3v_283"></a>
sace saddhivihārikassa anabhirati uppannā hoti, upajjhāyena vūpakāsetabbo,
vūpakāsāpetabbo, dhammakathā vāssa kātabbā. sace saddhivihārikassa kukkuccaṃ
uppannaṃ hoti, upajjhāyena vinodetabbaṃ, vinodāpetabbaṃ, dhammakathā vāssa
kātabbā. sace saddhivihārikassa diṭṭhigataṃ uppannaṃ hoti, upajjhāyena
vivecetabbaṃ, vivecāpetabbaṃ, dhammakathā vāssa kātabbā. sace saddhivihāriko
garudhammaṃ ajjhāpanno hoti parivāsāraho, upajjhāyena ussukkaṃ kātabbaṃ—  kinti
nu kho saṇgho saddhivihārikassa parivāsaṃ dadeyyāti. sace saddhivihāriko
mūlāyapaṭikassanāraho hoti, upajjhāyena ussukkaṃ kātabbaṃ—  kinti nu kho saṇgho
saddhivihārikaṃ mūlāya paṭikasseyyāti. sace saddhivihāriko mānattāraho hoti,
upajjhāyena ussukkaṃ kātabbaṃ—  kinti nu kho saṇgho saddhivihārikassa mānattaṃ
dadeyyāti. sace saddhivihāriko abbhānāraho hoti, upajjhāyena ussukkaṃ kātabbaṃ—
kinti nu kho saṇgho saddhivihārikaṃ abbheyyāti. sace saṇgho saddhivihārikassa
kammaṃ kattukāmo hoti, tajjanīyaṃ vā niyassaṃ vā pabbājanīyaṃ vā paṭisāraṇīyaṃ
vā ukkhepanīyaṃ vā, upajjhāyena ussukkaṃ kātabbaṃ—  kinti nu kho saṇgho
saddhivihārikassa kammaṃ na kareyya, lahukāya vā pariṇāmeyyāti. kataṃ vā
panassa hoti saṇghena kammaṃ, tajjanīyaṃ vā niyassaṃ vā pabbājanīyaṃ vā
paṭisāraṇīyaṃ vā ukkhepanīyaṃ vā, upajjhāyena ussukkaṃ kātabbaṃ—  kinti nu kho
saddhivihāriko sammā vatteyya, lomaṃ pāteyya, netthāraṃ vatteyya, saṇgho taṃ
kammaṃ paṭippassambheyyāti.</p>
<hr>

<p>
<span class="parno">284</span>
<a class="ms" id="p_3v_284"></a>
sace saddhivihārikassa cīvaraṃ dhovitabbaṃ hoti, upajjhāyena ācikkhitabbaṃ evaṃ
dhoveyyāsīti, ussukkaṃ vā kātabbaṃ—  kinti nu kho saddhivihārikassa cīvaraṃ
dhoviyethāti. sace saddhivihārikassa cīvaraṃ kātabbaṃ hoti, upajjhāyena
ācikkhitabbaṃ evaṃ kareyyāsīti, ussukkaṃ vā kātabbaṃ—  kinti nu kho
saddhivihārikassa cīvaraṃ kariyethāti. sace saddhivihārikassa rajanaṃ
pacitabbaṃ hoti, upajjhāyena ācikkhitabbaṃ evaṃ paceyyāsīti, ussukkaṃ vā
kātabbaṃ—  kinti nu kho saddhivihārikassa rajanaṃ paciyethāti. sace
saddhivihārikassa cīvaraṃ rajitabbaṃ hoti, upajjhāyena ācikkhitabbaṃ, evaṃ
rajeyyāsīti, ussukkaṃ vā kātabbaṃ—  kinti nu kho saddhivihārikassa cīvaraṃ
rajiyethāti. cīvaraṃ rajantena sādhukaṃ samparivattakaṃ samparivattakaṃ
rajitabbaṃ. na ca acchinne theve pakkamitabbaṃ. sace saddhivihāriko gilāno
hoti, yāvajīvaṃ upaṭṭhātabbo, vuṭṭhānamassa āgametabban"ti.</p>
<p class="endsutta">
<span class="parno">285</span>
<a class="ms" id="p_3v_285"></a>
saddhivihārikavattaṃ niṭṭhitaṃ.</p>
<h2>17 paṇāmitakathā</h2>

<p>
<span class="parno">286</span>
<a class="ms" id="p_3v_286"></a>
<a class="msdiv" id="msdiv68"></a>
tena kho pana samayena saddhivihārikā upajjhāyesu na sammā vattanti. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma
saddhivihārikā upajjhāyesu na sammā vattissantī"ti. atha kho te bhikkhū
bhagavato etamatthaṃ ārocesuṃ … pe …   "saccaṃ kira, bhikkhave, saddhivihārikā
upajjhāyesu na sammā vattantī"ti? "saccaṃ, bhagavā"ti. vigarahi buddho
bhagavā … pe …   kathañhi nāma, bhikkhave, saddhivihārikā upajjhāyesu na sammā
vattissantīti … pe …   vigarahitvā … pe …   dhammiṃ kathaṃ katvā bhikkhū āmantesi—
"na, bhikkhave, saddhivihārikena upajjhāyamhi na sammā vattitabbaṃ. yo na sammā
vatteyya, āpatti dukkaṭassā"ti. neva sammā vattanti.</p>

<p>
<span class="parno">287</span>
<a class="ms" id="p_3v_287"></a>
bhagavato etamatthaṃ ārocesuṃ. "anujānāmi, bhikkhave, asammāvattantaṃ
paṇāmetuṃ. evañca pana, bhikkhave, paṇāmetabbo—  ‘paṇāmemi tan’ti vā, ‘māyidha
paṭikkamī’ti vā, ‘nīhara te pattacīvaran’ti vā, ‘nāhaṃ tayā upaṭṭhātabbo’ti vā,
kāyena viññāpeti, vācāya viññāpeti, kāyena vācāya viññāpeti, paṇāmito hoti
saddhivihāriko; na kāyena viññāpeti, na vācāya viññāpeti, na kāyena vācāya
viññāpeti, na paṇāmito hoti saddhivihāriko"ti.</p>

<p>
<span class="parno">288</span>
<a class="ms" id="p_3v_288"></a>
tena kho pana samayena saddhivihārikā paṇāmitā na khamāpenti. bhagavato
etamatthaṃ ārocesuṃ. "anujānāmi, bhikkhave, khamāpetun"ti. neva khamāpenti.
bhagavato etamatthaṃ ārocesuṃ. "na, bhikkhave, paṇāmitena na khamāpetabbo. yo
na khamāpeyya, āpatti dukkaṭassā"ti.</p>

<p>
<span class="parno">289</span>
<a class="ms" id="p_3v_289"></a>
tena kho pana samayena upajjhāyā khamāpiyamānā na khamanti. bhagavato
etamatthaṃ ārocesuṃ. "anujānāmi, bhikkhave, khamitun"ti. neva khamanti.
saddhivihārikā pakkamantipi vibbhamantipi titthiyesupi sankamanti. bhagavato
etamatthaṃ ārocesuṃ. na, bhikkhave, khamāpiyamānena na khamitabbaṃ. yo na
khameyya, āpatti dukkaṭassā"ti.</p>

<p>
<span class="parno">290</span>
<a class="ms" id="p_3v_290"></a>
tena kho pana samayena upajjhāyā sammāvattantaṃ paṇāmenti, asammāvattantaṃ na
paṇāmenti. bhagavato etamatthaṃ ārocesuṃ. "na, bhikkhave, sammāvattanto
paṇāmetabbo. yo paṇāmeyya, āpatti dukkaṭassa. na ca, bhikkhave, asammāvattanto
na paṇāmetabbo. yo na paṇāmeyya, āpatti dukkaṭassāti.</p>

<p>
<span class="parno">291</span>
<a class="ms" id="p_3v_291"></a>
pañcahi, bhikkhave, angehi samannāgato saddhivihāriko paṇāmetabbo. upajjhāyamhi
nādhimattaṃ pemaṃ hoti, nādhimatto pasādo hoti, nādhimattā hirī hoti,
nādhimatto gāravo hoti, nādhimattā bhāvanā hoti—  imehi kho, bhikkhave,
pañcahangehi samannāgato saddhivihāriko paṇāmetabbo.</p>

<p>
<span class="parno">292</span>
<a class="ms" id="p_3v_292"></a>
pañcahi, bhikkhave, angehi samannāgato saddhivihāriko na paṇāmetabbo.
upajjhāyamhi adhimattaṃ pemaṃ hoti, adhimatto pasādo hoti, adhimattā hirī hoti,
adhimatto gāravo hoti, adhimattā bhāvanā hoti—  imehi kho, bhikkhave,
pañcahangehi samannāgato saddhivihāriko na paṇāmetabbo.</p>

<p>
<span class="parno">293</span>
<a class="ms" id="p_3v_293"></a>
pañcahi, bhikkhave, angehi samannāgato saddhivihāriko alaṃ paṇāmetuṃ.
upajjhāyamhi nādhimattaṃ pemaṃ hoti, nādhimatto pasādo hoti, nādhimattā hirī
hoti, nādhimatto gāravo hoti, nādhimattā bhāvanā hoti—  imehi kho, bhikkhave,
pañcahangehi samannāgato saddhivihāriko alaṃ paṇāmetuṃ.</p>

<p>
<span class="parno">294</span>
<a class="ms" id="p_3v_294"></a>
pañcahi, bhikkhave, angehi samannāgato saddhivihāriko nālaṃ paṇāmetuṃ.
upajjhāyamhi adhimattaṃ pemaṃ hoti, adhimatto pasādo hoti, adhimattā hirī hoti,
adhimatto gāravo hoti, adhimattā bhāvanā hoti—  imehi kho, bhikkhave,
pañcahangehi samannāgato saddhivihāriko nālaṃ paṇāmetuṃ.</p>

<p>
<span class="parno">295</span>
<a class="ms" id="p_3v_295"></a>
pañcahi, bhikkhave, angehi samannāgataṃ saddhivihārikaṃ appaṇāmento upajjhāyo
sātisāro hoti, paṇāmento anatisāro hoti. upajjhāyamhi nādhimattaṃ pemaṃ hoti,
nādhimatto pasādo hoti, nādhimattā hirī hoti, nādhimatto gāravo hoti,
nādhimattā bhāvanā hoti—  imehi kho, bhikkhave, pañcahangehi samannāgataṃ
saddhivihārikaṃ appaṇāmento upajjhāyo sātisāro hoti, paṇāmento anatisāro hoti.</p>

<p>
<span class="parno">296</span>
<a class="ms" id="p_3v_296"></a>
pañcahi, bhikkhave, angehi samannāgataṃ saddhivihārikaṃ paṇāmento upajjhāyo
sātisāro hoti, appaṇāmento anatisāro hoti. upajjhāyamhi adhimattaṃ pemaṃ hoti,
adhimatto pasādo hoti, adhimattā hirī hoti, adhimatto gāravo hoti, adhimattā
bhāvanā hoti—  imehi kho, bhikkhave, pañcahangehi samannāgataṃ saddhivihārikaṃ
paṇāmento upajjhāyo sātisāro hoti, appaṇāmento anatisāro hotī"ti.</p>

<p>
<span class="parno">297</span>
<a class="ms" id="p_3v_297"></a>
<a class="msdiv" id="msdiv69"></a>
tena kho pana samayena aññataro brāhmaṇo bhikkhū upasankamitvā pabbajjaṃ yāci.
taṃ bhikkhū na icchiṃsu pabbājetuṃ. so bhikkhūsu pabbajjaṃ alabhamāno kiso
ahosi lūkho dubbaṇṇo uppaṇḍuppaṇḍukajāto dhamanisanthatagatto. addasā kho
bhagavā taṃ brāhmaṇaṃ kisaṃ lūkhaṃ dubbaṇṇaṃ uppaṇḍuppaṇḍukajātaṃ
dhamanisanthatagattaṃ, disvāna bhikkhū āmantesi—  "kiṃ nu kho so, bhikkhave,
brāhmaṇo kiso lūkho dubbaṇṇo uppaṇḍuppaṇḍukajāto dhamanisanthatagatto"ti? "eso,
bhante, brāhmaṇo bhikkhū upasankamitvā pabbajjaṃ yāci. taṃ bhikkhū na icchiṃsu
pabbājetuṃ. so bhikkhūsu pabbajjaṃ alabhamāno kiso lūkho dubbaṇṇo
uppaṇḍuppaṇḍukajāto dhamanisanthatagatto"ti. atha kho bhagavā bhikkhū āmantesi—
"ko nu kho, bhikkhave, tassa brāhmaṇassa adhikāraṃ sarasī"ti? evaṃ vutte,
āyasmā sāriputto bhagavantaṃ etadavoca—  "ahaṃ kho, bhante, tassa brāhmaṇassa
adhikāraṃ sarāmī"ti. "kiṃ pana tvaṃ, sāriputta, tassa brāhmaṇassa adhikāraṃ
sarasī"ti? "idha me, bhante, so brāhmaṇo rājagahe piṇḍāya carantassa
kaṭacchubhikkhaṃ dāpesi. imaṃ kho ahaṃ, bhante, tassa brāhmaṇassa adhikāraṃ
sarāmī"ti. "sādhu sādhu, sāriputta, kataññuno hi, sāriputta, sappurisā
katavedino. tena hi tvaṃ, sāriputta, taṃ brāhmaṇaṃ pabbājehi upasampādehī"ti.
"kathāhaṃ, bhante, taṃ brāhmaṇaṃ pabbājemi upasampādemī"ti?</p>
<hr>

<p>
<span class="parno">298</span>
<a class="ms" id="p_3v_298"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "yā sā, bhikkhave, mayā tīhi saraṇagamanehi upasampadā anuññātā, taṃ
ajjatagge paṭikkhipāmi. anujānāmi, bhikkhave, ñatticatutthena kammena
upasampādetuṃ. evañca pana, bhikkhave, upasampādetabbo. byattena bhikkhunā
paṭibalena saṇgho ñāpetabbo—</p>

<p>
<span class="parno">299</span>
<a class="ms" id="p_3v_299"></a>
<a class="msdiv" id="msdiv70"></a>
‘suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho. yadi saṇghassa pattakallaṃ, saṇgho itthannāmaṃ upasampādeyya
itthannāmena upajjhāyena. esā ñatti.</p>
<hr>

<p>
<span class="parno">300</span>
<a class="ms" id="p_3v_300"></a>
suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho. saṇgho itthannāmaṃ upasampādeti itthannāmena upajjhāyena.
yassāyasmato khamati itthannāmassa upasampadā itthannāmena upajjhāyena, so
tuṇhassa; yassa nakkhamati, so bhāseyya.</p>

<p>
<span class="parno">301</span>
<a class="ms" id="p_3v_301"></a>
dutiyampi etamatthaṃ vadāmi—  suṇātu me, bhante, saṇgho. ayaṃ itthannāmo
itthannāmassa āyasmato upasampadāpekkho. saṇgho itthannāmaṃ upasampādeti
itthannāmena upajjhāyena. yassāyasmato khamati itthannāmassa upasampadā
itthannāmena upajjhāyena, so tuṇhassa; yassa nakkhamati, so bhāseyya.</p>
<hr>

<p>
<span class="parno">302</span>
<a class="ms" id="p_3v_302"></a>
tatiyampi etamatthaṃ vadāmi—  suṇātu me, bhante, saṇgho. ayaṃ itthannāmo
itthannāmassa āyasmato upasampadāpekkho. saṇgho itthannāmaṃ upasampādeti
itthannāmena upajjhāyena. yassāyasmato khamati itthannāmassa upasampadā
itthannāmena upajjhāyena, so tuṇhassa; yassa nakkhamati, so bhāseyya.</p>
<hr>

<p>
<span class="parno">303</span>
<a class="ms" id="p_3v_303"></a>
upasampanno saṇghena itthannāmo itthannāmena upajjhāyena. khamati saṇghassa,
tasmā tuṇhī, evametaṃ dhārayāmī’"ti.</p>

<p>
<span class="parno">304</span>
<a class="ms" id="p_3v_304"></a>
<a class="msdiv" id="msdiv71"></a>
tena kho pana samayena aññataro bhikkhu upasampannasamanantarā anācāraṃ
ācarati. bhikkhū evamāhaṃsu—  "māvuso, evarūpaṃ akāsi, netaṃ kappatī"ti. so
evamāha—  "nevāhaṃ āyasmante yāciṃ upasampādetha manti. kissa maṃ tumhe ayācitā
upasampāditthā"ti?</p>

<p>
<span class="parno">305</span>
<a class="ms" id="p_3v_305"></a>
bhagavato etamatthaṃ ārocesuṃ. "na, bhikkhave, ayācitena upasampādetabbo. yo
upasampādeyya, āpatti dukkaṭassa. anujānāmi, bhikkhave, yācitena upasampādetuṃ.
evañca pana, bhikkhave, yācitabbo. tena upasampadāpekkhena saṇghaṃ
upasankamitvā ekaṃsaṃ uttarāsangaṃ karitvā bhikkhūnaṃ pāde vanditvā ukkuṭikaṃ
nisīditvā añjaliṃ paggahetvā evamassa vacanīyo—  ‘saṇghaṃ, bhante, upasampadaṃ
yācāmi, ullumpatu maṃ, bhante, saṇgho anukampaṃ upādāyā’ti. dutiyampi
yācitabbo. tatiyampi yācitabbo. byattena bhikkhunā paṭibalena saṇgho ñāpetabbo—</p>

<p>
<span class="parno">306</span>
<a class="ms" id="p_3v_306"></a>
<a class="msdiv" id="msdiv72"></a>
‘suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho. itthannāmo saṇghaṃ upasampadaṃ yācati itthannāmena
upajjhāyena. yadi saṇghassa pattakallaṃ, saṇgho itthannāmaṃ upasampādeyya
itthannāmena upajjhāyena. esā ñatti.</p>

<p>
<span class="parno">307</span>
<a class="ms" id="p_3v_307"></a>
suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho. itthannāmo saṇghaṃ upasampadaṃ yācati itthannāmena
upajjhāyena. saṇgho itthannāmaṃ upasampādeti itthannāmena upajjhāyena.
yassāyasmato khamati itthannāmassa upasampadā itthannāmena upajjhāyena, so
tuṇhassa; yassa nakkhamati, so bhāseyya.</p>

<p>
<span class="parno">308</span>
<a class="ms" id="p_3v_308"></a>
dutiyampi etamatthaṃ vadāmi … pe …   tatiyampi etamatthaṃ vadāmi … pe …  .</p>

<p>
<span class="parno">309</span>
<a class="ms" id="p_3v_309"></a>
upasampanno saṇghena itthannāmo itthannāmena upajjhāyena. khamati saṇghassa,
tasmā tuṇhī, evametaṃ dhārayāmī’"ti.</p>
<hr>

<p>
<span class="parno">310</span>
<a class="ms" id="p_3v_310"></a>
<a class="msdiv" id="msdiv73"></a>
tena kho pana samayena rājagahe paṇītānaṃ bhattānaṃ bhattapaṭipāṭi aṭṭhitā
hoti. atha kho aññatarassa brāhmaṇassa etadahosi—  "ime kho samaṇā sakyaputtiyā
sukhasīlā sukhasamācārā, subhojanāni bhuñjitvā nivātesu sayanesu sayanti.
yannūnāhaṃ samaṇesu sakyaputtiyesu pabbajeyyan"ti. atha kho so brāhmaṇo bhikkhū
upasankamitvā pabbajjaṃ yāci. taṃ bhikkhū pabbājesuṃ upasampādesuṃ. tasmiṃ
pabbajite bhattapaṭipāṭi khīyittha. bhikkhū evamāhaṃsu—  "ehi dāni, āvuso,
piṇḍāya carissāmā"ti. so evamāha—  "nāhaṃ, āvuso, etaṃkāraṇā pabbajito piṇḍāya
carissāmīti. sace me dassatha bhuñjissāmi, no ce me dassatha vibbhamissāmī"ti.
"kiṃ pana tvaṃ, āvuso, udarassa kāraṇā pabbajito"ti? "evamāvuso"ti. ye te
bhikkhū appicchā … pe …   te ujjhāyanti khiyyanti vipācenti—  "kathañhi nāma
bhikkhu evaṃ svākkhāte dhammavinaye udarassa kāraṇā pabbajissatī"ti.</p>

<p>
<span class="parno">311</span>
<a class="ms" id="p_3v_311"></a>
te bhikkhū bhagavato etamatthaṃ ārocesuṃ … pe …   "saccaṃ kira tvaṃ, bhikkhu,
udarassa kāraṇā pabbajito"ti? "saccaṃ, bhagavā"ti. vigarahi buddho bhagavā … pe …
kathañhi nāma tvaṃ, moghapurisa, evaṃ svākkhāte dhammavinaye udarassa kāraṇā
pabbajissasi. netaṃ, moghapurisa, appasannānaṃ vā pasādāya pasannānaṃ vā
bhiyyobhāvāya … pe …   vigarahitvā … pe …   dhammiṃ kathaṃ katvā bhikkhū āmantesi—
"anujānāmi, bhikkhave, upasampādentena cattāro nissaye ācikkhituṃ—
piṇḍiyālopabhojanaṃ nissāya pabbajjā, tattha te yāvajīvaṃ ussāho karaṇīyo;
atirekalābho—  saṇghabhattaṃ, uddesabhattaṃ, nimantanaṃ, salākabhattaṃ,
pakkhikaṃ, uposathikaṃ, pāṭipadikaṃ. paṃsukūlacīvaraṃ nissāya pabbajjā, tattha
te yāvajīvaṃ ussāho karaṇīyo; atirekalābho—  khomaṃ, kappāsikaṃ, koseyyaṃ,
kambalaṃ, sāṇaṃ, bhangaṃ. rukkhamūlasenāsanaṃ nissāya pabbajjā, tattha te
yāvajīvaṃ ussāho karaṇīyo; atirekalābho—  vihāro, aḍḍhayogo, pāsādo, hammiyaṃ,
guhā. pūtimuttabhesajjaṃ nissāya pabbajjā, tattha te yāvajīvaṃ ussāho karaṇīyo;
atirekalābho—  sappi, navanītaṃ, telaṃ, madhu, phāṇitan"ti.</p>
<p class="endsutta">
<span class="parno">312</span>
<a class="ms" id="p_3v_312"></a>
upajjhāyavattabhāṇavāro niṭṭhito pañcamo.</p>
<h2>18 ācariyavattakathā</h2>

<p>
<span class="parno">313</span>
<a class="ms" id="p_3v_313"></a>
<a class="msdiv" id="msdiv74"></a>
tena kho pana samayena aññataro māṇavako bhikkhū upasankamitvā pabbajjaṃ yāci.
tassa bhikkhū paṭikacceva nissaye ācikkhiṃsu. so evamāha—  "sace me, bhante,
pabbajite nissaye ācikkheyyātha, abhirameyyāmahaṃ. na dānāhaṃ, bhante,
pabbajissāmi; jegucchā me nissayā paṭikūlā"ti. bhagavato etamatthaṃ ārocesuṃ.
"na, bhikkhave, paṭikacceva nissayā ācikkhitabbā. yo ācikkheyya, āpatti
dukkaṭassa. anujānāmi, bhikkhave, upasampannasamanantarā nissaye ācikkhitun"ti.</p>

<p>
<span class="parno">314</span>
<a class="ms" id="p_3v_314"></a>
tena kho pana samayena bhikkhū duvaggenapi tivaggenapi gaṇena upasampādenti.
bhagavato etamatthaṃ ārocesuṃ. "na, bhikkhave, ūnadasavaggena gaṇena
upasampādetabbo. yo upasampādeyya, āpatti dukkaṭassa. anujānāmi, bhikkhave,
dasavaggena vā atirekadasavaggena vā gaṇena upasampādetun"ti.</p>
<hr>

<p>
<span class="parno">315</span>
<a class="ms" id="p_3v_315"></a>
<a class="msdiv" id="msdiv75"></a>
tena kho pana samayena bhikkhū ekavassāpi duvassāpi saddhivihārikaṃ
upasampādenti. āyasmāpi upaseno vangantaputto ekavasso saddhivihārikaṃ
upasampādesi. so vassaṃvuṭṭho duvasso ekavassaṃ saddhivihārikaṃ ādāya yena
bhagavā tenupasankami, upasankamitvā bhagavantaṃ abhivādetvā ekamantaṃ nisīdi.
āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ
paṭisammodituṃ. atha kho bhagavā āyasmantaṃ upasenaṃ vangantaputtaṃ etadavoca—
"kacci, bhikkhu, khamanīyaṃ, kacci yāpanīyaṃ, kacci tvaṃ appakilamathena
addhānaṃ āgato"ti? "khamanīyaṃ, bhagavā, yāpanīyaṃ, bhagavā. appakilamathena
mayaṃ, bhante, addhānaṃ āgatā"ti. jānantāpi tathāgatā pucchanti, jānantāpi na
pucchanti, kālaṃ viditvā pucchanti, kālaṃ viditvā na pucchanti; atthasaṃhitaṃ
tathāgatā pucchanti; no anatthasaṃhitaṃ. anatthasaṃhite setughāto tathāgatānaṃ.
dvīhi ākārehi buddhā bhagavanto bhikkhū paṭipucchanti—  dhammaṃ vā desessāma,
sāvakānaṃ vā sikkhāpadaṃ paññapessāmāti. atha kho bhagavā āyasmantaṃ upasenaṃ
vangantaputtaṃ etadavoca—  "kativassosi tvaṃ, bhikkhū"ti? "duvassohaṃ,
bhagavā"ti. "ayaṃ pana bhikkhu kativasso"ti? "ekavasso, bhagavā"ti. "kiṃ tāyaṃ
bhikkhu hotī"ti? "saddhivihāriko me, bhagavā"ti. vigarahi buddho bhagavā—
"ananucchavikaṃ, moghapurisa, ananulomikaṃ appatirūpaṃ assāmaṇakaṃ akappiyaṃ
akaraṇīyaṃ. kathañhi nāma tvaṃ, moghapurisa, aññehi ovadiyo anusāsiyo aññaṃ
ovadituṃ anusāsituṃ maññissasi. atilahuṃ kho tvaṃ, moghapurisa, bāhullāya
āvatto, yadidaṃ gaṇabandhikaṃ. netaṃ, moghapurisa, appasannānaṃ vā pasādāya
pasannānaṃ vā bhiyyobhāvāya … pe …   vigarahitvā … pe …   dhammiṃ kathaṃ katvā bhikkhū
āmantesi—  "na, bhikkhave, ūnadasavassena upasampādetabbo. yo upasampādeyya,
āpatti dukkaṭassa. anujānāmi, bhikkhave, dasavassena vā atirekadasavassena vā
upasampādetun"ti.</p>
<hr>

<p>
<span class="parno">316</span>
<a class="ms" id="p_3v_316"></a>
<a class="msdiv" id="msdiv76"></a>
tena kho pana samayena bhikkhū—  dasavassamhā dasavassamhāti—  bālā abyattā
upasampādenti. dissanti upajjhāyā bālā, saddhivihārikā paṇḍitā. dissanti
upajjhāyā abyattā, saddhivihārikā byattā. dissanti upajjhāyā appassutā,
saddhivihārikā bahussutā. dissanti upajjhāyā duppaññā, saddhivihārikā
paññavanto. aññataropi aññatitthiyapubbo upajjhāyena sahadhammikaṃ vuccamāno
upajjhāyassa vādaṃ āropetvā taṃyeva titthāyatanaṃ sankami. ye te bhikkhū
appicchā … pe …   te ujjhāyanti khiyyanti vipācenti—  "kathañhi nāma bhikkhū—
dasavassamhā dasavassamhāti—  bālā abyattā upasampādessanti. dissanti upajjhāyā
bālā saddhivihārikā paṇḍitā, dissanti upajjhāyā abyattā saddhivihārikā byattā,
dissanti upajjhāyā appassutā saddhivihārikā bahussutā, dissanti upajjhāyā
duppaññā, saddhivihārikā paññavanto"ti.</p>

<p>
<span class="parno">317</span>
<a class="ms" id="p_3v_317"></a>
atha kho te bhikkhū bhagavato etamatthaṃ ārocesuṃ. "saccaṃ kira, bhikkhave,
bhikkhū—  dasavassamhā dasavassamhāti—  bālā abyattā upasampādenti. dissanti
upajjhāyā bālā, saddhivihārikā paṇḍitā, dissanti upajjhāyā abyattā
saddhivihārikā byattā, dissanti upajjhāyā appassutā, saddhivihārikā bahussutā,
dissanti upajjhāyā duppaññā, saddhivihārikā paññavanto"ti? "saccaṃ, bhagavā"ti.
vigarahi buddho bhagavā … pe …   "kathañhi nāma te, bhikkhave, moghapurisā—
dasavassamhā dasavassamhāti—  bālā abyattā upasampādessanti. dissanti upajjhāyā
bālā, saddhivihārikā paṇḍitā, dissanti upajjhāyā abyattā saddhivihārikā
byattā, dissanti upajjhāyā appassutā, saddhivihārikā bahussutā, dissanti
upajjhāyā duppaññā, saddhivihārikā paññavanto. netaṃ, bhikkhave, appasannānaṃ
vā pasādāya … pe …   vigarahitvā … pe …   dhammiṃ kathaṃ katvā bhikkhū āmantesi—  "na,
bhikkhave, bālena abyattena upasampādetabbo. yo upasampādeyya, āpatti
dukkaṭassa. anujānāmi, bhikkhave, byattena bhikkhunā paṭibalena dasavassena vā
atirekadasavassena vā upasampādetun"ti.</p>

<p>
<span class="parno">318</span>
<a class="ms" id="p_3v_318"></a>
<a class="msdiv" id="msdiv77"></a>
tena kho pana samayena bhikkhū upajjhāyesu pakkantesupi vibbhantesupi
kālankatesupi pakkhasankantesupi anācariyakā anovadiyamānā ananusāsiyamānā
dunnivatthā duppārutā anākappasampannā piṇḍāya caranti, manussānaṃ
bhuñjamānānaṃ uparibhojanepi uttiṭṭhapattaṃ upanāmenti, uparikhādanīyepi
uparisāyanīyepi uparipānīyepi uttiṭṭhapattaṃ upanāmenti; sāmaṃ sūpampi odanampi
viññāpetvā bhuñjanti; bhattaggepi uccāsaddā mahāsaddā viharanti. manussā
ujjhāyanti khiyyanti vipācenti—  "kathañhi nāma samaṇā sakyaputtiyā dunnivatthā
duppārutā anākappasampannā piṇḍāya carissanti; manussānaṃ bhuñjamānānaṃ
uparibhojanepi uttiṭṭhapattaṃ upanāmessanti, uparikhādanīyepi uparisāyanīyepi
uparipānīyepi uttiṭṭhapattaṃ upanāmessanti; sāmaṃ sūpampi odanampi viññāpetvā
bhuñjissanti; bhattaggepi uccāsaddā mahāsaddā viharissanti, seyyathāpi brāhmaṇā
brāhmaṇabhojane"ti. assosuṃ kho bhikkhū tesaṃ manussānaṃ ujjhāyantānaṃ
khiyyantānaṃ vipācentānaṃ … pe …   atha kho te bhikkhū bhagavato etamatthaṃ
ārocesuṃ. "saccaṃ kira, bhikkhave … pe …   "saccaṃ, bhagavā"ti … pe …   vigarahitvā
dhammiṃ kathaṃ katvā bhikkhū āmantesi—</p>
<hr>

<p>
<span class="parno">319</span>
<a class="ms" id="p_3v_319"></a>
"anujānāmi, bhikkhave, ācariyaṃ. ācariyo, bhikkhave, antevāsikamhi puttacittaṃ
upaṭṭhāpessati, antevāsiko ācariyamhi pitucittaṃ upaṭṭhāpessati. evaṃ te
aññamaññaṃ sagāravā sappatissā sabhāgavuttino viharantā imasmiṃ dhammavinaye
vuddhiṃ viruḷhiṃ vepullaṃ āpajjissanti. anujānāmi, bhikkhave, dasavassaṃ
nissāya vatthuṃ, dasavassena nissayaṃ dātuṃ. evañca pana, bhikkhave, ācariyo
gahetabbo. ekaṃsaṃ uttarāsangaṃ karitvā pāde vanditvā ukkuṭikaṃ nisīditvā
añjaliṃ paggahetvā evamassa vacanīyo—  ‘ācariyo me, bhante, hohi, āyasmato
nissāya vacchāmi; ācariyo me, bhante, hohi, āyasmato nissāya vacchāmi; ācariyo
me, bhante, hohi, āyasmato nissāya vacchāmī’ti. ‘sāhū’ti vā ‘lahū’ti vā
‘opāyikan’ti vā ‘patirūpan’ti vā ‘pāsādikena sampādehī’ti vā kāyena viññāpeti,
vācāya viññāpeti, kāyena vācāya viññāpeti, gahito hoti ācariyo; na kāyena
viññāpeti, na vācāya viññāpeti, na kāyena vācāya viññāpeti, na gahito hoti
ācariyo.</p>
<hr>

<p>
<span class="parno">320</span>
<a class="ms" id="p_3v_320"></a>
<a class="msdiv" id="msdiv78"></a>
antevāsikena, bhikkhave, ācariyamhi sammā vattitabbaṃ. tatrāyaṃ sammāvattanā—</p>

<p>
<span class="parno">321</span>
<a class="ms" id="p_3v_321"></a>
kālasseva uṭṭhāya upāhanaṃ omuñcitvā ekaṃsaṃ uttarāsangaṃ karitvā dantakaṭṭhaṃ
dātabbaṃ, mukhodakaṃ dātabbaṃ, āsanaṃ paññapetabbaṃ. sace yāgu hoti, bhājanaṃ
dhovitvā yāgu upanāmetabbā. yāguṃ pītassa udakaṃ datvā bhājanaṃ paṭiggahetvā
nīcaṃ katvā sādhukaṃ appaṭighaṃsantena dhovitvā paṭisāmetabbaṃ. ācariyamhi
vuṭṭhite āsanaṃ uddharitabbaṃ. sace so deso uklāpo hoti, so deso sammajjitabbo.</p>

<p>
<span class="parno">322</span>
<a class="ms" id="p_3v_322"></a>
sace ācariyo gāmaṃ pavisitukāmo hoti, nivāsanaṃ dātabbaṃ, paṭinivāsanaṃ
paṭiggahetabbaṃ, kāyabandhanaṃ dātabbaṃ, saguṇaṃ katvā sanghāṭiyo dātabbā,
dhovitvā patto sodako dātabbo. sace ācariyo pacchāsamaṇaṃ ākankhati, timaṇḍalaṃ
paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā
sanghāṭiyo pārupitvā gaṇṭhikaṃ paṭimuñcitvā dhovitvā pattaṃ gahetvā ācariyassa
pacchāsamaṇena hotabbaṃ. nātidūre gantabbaṃ, nāccāsanne gantabbaṃ,
pattapariyāpannaṃ paṭiggahetabbaṃ. na ācariyassa bhaṇamānassa antarantarā kathā
opātetabbā. ācariyo āpattisāmantā bhaṇamāno nivāretabbo.</p>

<p>
<span class="parno">323</span>
<a class="ms" id="p_3v_323"></a>
nivattantena paṭhamataraṃ āgantvā āsanaṃ paññapetabbaṃ, pādodakaṃ pādapīṭhaṃ
pādakathalikaṃ upanikkhipitabbaṃ, paccuggantvā pattacīvaraṃ paṭiggahetabbaṃ,
paṭinivāsanaṃ dātabbaṃ, nivāsanaṃ paṭiggahetabbaṃ. sace cīvaraṃ sinnaṃ hoti,
muhuttaṃ uṇhe otāpetabbaṃ, na ca uṇhe cīvaraṃ nidahitabbaṃ. cīvaraṃ
sangharitabbaṃ. cīvaraṃ sangharantena caturangulaṃ kaṇṇaṃ ussāretvā cīvaraṃ
sangharitabbaṃ—  mā majjhe bhango ahosīti. obhoge kāyabandhanaṃ kātabbaṃ.</p>

<p>
<span class="parno">324</span>
<a class="ms" id="p_3v_324"></a>
sace piṇḍapāto hoti, ācariyo ca bhuñjitukāmo hoti, udakaṃ datvā piṇḍapāto
upanāmetabbo. ācariyo pānīyena pucchitabbo. bhuttāvissa udakaṃ datvā pattaṃ
paṭiggahetvā nīcaṃ katvā sādhukaṃ appaṭighaṃsantena dhovitvā vodakaṃ katvā
muhuttaṃ uṇhe otāpetabbo, na ca uṇhe patto nidahitabbo. pattacīvaraṃ
nikkhipitabbaṃ. pattaṃ nikkhipantena ekena hatthena pattaṃ gahetvā ekena
hatthena heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo. na ca
anantarahitāya bhūmiyā patto nikkhipitabbo. cīvaraṃ nikkhipantena ekena
hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā
pamajjitvā pārato antaṃ orato bhogaṃ katvā cīvaraṃ nikkhipitabbaṃ. ācariyamhi
vuṭṭhite āsanaṃ uddharitabbaṃ, pādodakaṃ pādapīṭhaṃ pādakathalikaṃ
paṭisāmetabbaṃ. sace so deso uklāpo hoti, so deso sammajjitabbo.</p>

<p>
<span class="parno">325</span>
<a class="ms" id="p_3v_325"></a>
sace ācariyo nahāyitukāmo hoti, nahānaṃ paṭiyādetabbaṃ. sace sītena attho hoti,
sītaṃ paṭiyādetabbaṃ. sace uṇhena attho hoti, uṇhaṃ paṭiyādetabbaṃ.</p>

<p>
<span class="parno">326</span>
<a class="ms" id="p_3v_326"></a>
sace ācariyo jantāgharaṃ pavisitukāmo hoti, cuṇṇaṃ sannetabbaṃ, mattikā
temetabbā, jantāgharapīṭhaṃ ādāya ācariyassa piṭṭhito piṭṭhito gantvā
jantāgharapīṭhaṃ datvā cīvaraṃ paṭiggahetvā ekamantaṃ nikkhipitabbaṃ, cuṇṇaṃ
dātabbaṃ, mattikā dātabbā. sace ussahati, jantāgharaṃ pavisitabbaṃ. jantāgharaṃ
pavisantena mattikāya mukhaṃ makkhetvā purato ca pacchato ca paṭicchādetvā
jantāgharaṃ pavisitabbaṃ. na there bhikkhū anupakhajja nisīditabbaṃ. na navā
bhikkhū āsanena paṭibāhitabbā. jantāghare ācariyassa parikammaṃ kātabbaṃ.
jantāgharā nikkhamantena jantāgharapīṭhaṃ ādāya purato ca pacchato ca
paṭicchādetvā jantāgharā nikkhamitabbaṃ.</p>

<p>
<span class="parno">327</span>
<a class="ms" id="p_3v_327"></a>
udakepi ācariyassa parikammaṃ kātabbaṃ. nahātena paṭhamataraṃ uttaritvā attano
gattaṃ vodakaṃ katvā nivāsetvā ācariyassa gattato udakaṃ pamajjitabbaṃ,
nivāsanaṃ dātabbaṃ, sanghāṭi dātabbā, jantāgharapīṭhaṃ ādāya paṭhamataraṃ
āgantvā āsanaṃ paññapetabbaṃ, pādodakaṃ pādapīṭhaṃ pādakathalikaṃ
upanikkhipitabbaṃ. ācariyo pānīyena pucchitabbo. sace uddisāpetukāmo hoti,
uddisāpetabbo. sace paripucchitukāmo hoti, paripucchitabbo.</p>

<p>
<span class="parno">328</span>
<a class="ms" id="p_3v_328"></a>
yasmiṃ vihāre ācariyo viharati, sace so vihāro uklāpo hoti, sace ussahati,
sodhetabbo. vihāraṃ sodhentena paṭhamaṃ pattacīvaraṃ nīharitvā ekamantaṃ
nikkhipitabbaṃ; nisīdanapaccattharaṇaṃ nīharitvā ekamantaṃ nikkhipitabbaṃ;
bhisibibbohanaṃ nīharitvā ekamantaṃ nikkhipitabbaṃ; mañco nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, nīharitvā ekamantaṃ
nikkhipitabbo; pīṭhaṃ nīcaṃ katvā sādhukaṃ appaṭighaṃsantena, asanghaṭṭentena
kavāṭapiṭṭhaṃ, nīharitvā ekamantaṃ nikkhipitabbaṃ; mañcapaṭipādakā nīharitvā
ekamantaṃ nikkhipitabbā; kheḷamallako nīharitvā ekamantaṃ nikkhipitabbo;
apassenaphalakaṃ nīharitvā ekamantaṃ nikkhipitabbaṃ; bhūmattharaṇaṃ
yathāpaññattaṃ sallakkhetvā nīharitvā ekamantaṃ nikkhipitabbaṃ. sace vihāre
santānakaṃ hoti, ullokā paṭhamaṃ ohāretabbaṃ, ālokasandhikaṇṇabhāgā
pamajjitabbā. sace gerukaparikammakatā bhitti kaṇṇakitā hoti, coḷakaṃ temetvā
pīḷetvā pamajjitabbā. sace kāḷavaṇṇakatā bhūmi kaṇṇakitā hoti, coḷakaṃ temetvā
pīḷetvā pamajjitabbā. sace akatā hoti bhūmi, udakena paripphositvā
sammajjitabbā—  mā vihāro rajena uhaññīti. sankāraṃ vicinitvā ekamantaṃ
chaḍḍetabbaṃ.</p>

<p>
<span class="parno">329</span>
<a class="ms" id="p_3v_329"></a>
bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ
paññapetabbaṃ. mañcapaṭipādakā otāpetvā pamajjitvā atiharitvā yathāṭhāne
ṭhapetabbā. mañco otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbo. pīṭhaṃ otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbaṃ. bhisibibbohanaṃ otāpetvā sodhetvā papphoṭetvā atiharitvā
yathāpaññattaṃ paññapetabbaṃ. nisīdanapaccattharaṇaṃ otāpetvā sodhetvā
papphoṭetvā atiharitvā yathāpaññattaṃ paññapetabbaṃ. kheḷamallako otāpetvā
pamajjitvā atiharitvā yathāṭhāne ṭhapetabbo. apassenaphalakaṃ otāpetvā
pamajjitvā atiharitvā yathāṭhāne ṭhapetabbaṃ. pattacīvaraṃ nikkhipitabbaṃ.
pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ
vā heṭṭhāpīṭhaṃ vā parāmasitvā patto nikkhipitabbo. na ca anantarahitāya
bhūmiyā patto nikkhipitabbo. cīvaraṃ nikkhipantena ekena hatthena cīvaraṃ
gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ
orato bhogaṃ katvā cīvaraṃ nikkhipitabbaṃ.</p>

<p>
<span class="parno">330</span>
<a class="ms" id="p_3v_330"></a>
sace puratthimā sarajā vātā vāyanti, puratthimā vātapānā thaketabbā. sace
pacchimā sarajā vātā vāyanti, pacchimā vātapānā thaketabbā. sace uttarā sarajā
vātā vāyanti, uttarā vātapānā thaketabbā. sace dakkhiṇā sarajā vātā vāyanti,
dakkhiṇā vātapānā thaketabbā. sace sītakālo hoti, divā vātapānā vivaritabbā,
rattiṃ thaketabbā. sace uṇhakālo hoti, divā vātapānā thaketabbā, rattiṃ
vivaritabbā.</p>

<p>
<span class="parno">331</span>
<a class="ms" id="p_3v_331"></a>
sace pariveṇaṃ uklāpaṃ hoti, pariveṇaṃ sammajjitabbaṃ. sace koṭṭhako uklāpo
hoti, koṭṭhako sammajjitabbo. sace upaṭṭhānasālā uklāpā hoti, upaṭṭhānasālā
sammajjitabbā. sace aggisālā uklāpā hoti, aggisālā sammajjitabbā. sace
vaccakuṭi uklāpā hoti, vaccakuṭi sammajjitabbā. sace pānīyaṃ na hoti, pānīyaṃ
upaṭṭhāpetabbaṃ. sace paribhojanīyaṃ na hoti, paribhojanīyaṃ upaṭṭhāpetabbaṃ.
sace ācamanakumbhiyaṃ udakaṃ na hoti, ācamanakumbhiyā udakaṃ āsiñcitabbaṃ.</p>

<p>
<span class="parno">332</span>
<a class="ms" id="p_3v_332"></a>
sace ācariyassa anabhirati uppannā hoti, antevāsikena vūpakāsetabbo,
vūpakāsāpetabbo, dhammakathā vāssa kātabbā. sace ācariyassa kukkuccaṃ uppannaṃ
hoti, antevāsikena vinodetabbaṃ, vinodāpetabbaṃ, dhammakathā vāssa kātabbā.
sace ācariyassa diṭṭhigataṃ uppannaṃ hoti, antevāsikena vivecetabbaṃ,
vivecāpetabbaṃ, dhammakathā vāssa kātabbā. sace ācariyo garudhammaṃ ajjhāpanno
hoti parivāsāraho, antevāsikena ussukkaṃ kātabbaṃ—  kinti nu kho saṇgho
ācariyassa parivāsaṃ dadeyyāti. sace ācariyo mūlāyapaṭikassanāraho hoti,
antevāsikena ussukkaṃ kātabbaṃ—  kinti nu kho saṇgho ācariyaṃ mūlāya
paṭikasseyyāti. sace ācariyo mānattāraho hoti, antevāsikena ussukkaṃ kātabbaṃ—
kinti nu kho saṇgho ācariyassa mānattaṃ dadeyyāti. sace ācariyo abbhānāraho
hoti, antevāsikena ussukkaṃ kātabbaṃ—  kinti nu kho saṇgho ācariyaṃ abbheyyāti.
sace saṇgho ācariyassa kammaṃ kattukāmo hoti, tajjanīyaṃ vā niyassaṃ vā
pabbājanīyaṃ vā paṭisāraṇīyaṃ vā ukkhepanīyaṃ vā, antevāsikena ussukkaṃ
kātabbaṃ—  kinti nu kho saṇgho ācariyassa kammaṃ na kareyya, lahukāya vā
pariṇāmeyyāti. kataṃ vā panassa hoti saṇghena kammaṃ, tajjanīyaṃ vā niyassaṃ vā
pabbājanīyaṃ vā paṭisāraṇīyaṃ vā ukkhepanīyaṃ vā, antevāsikena ussukkaṃ
kātabbaṃ—  kinti nu kho ācariyo sammā vatteyya, lomaṃ pāteyya, netthāraṃ
vatteyya, saṇgho taṃ kammaṃ paṭippassambheyyāti.</p>

<p>
<span class="parno">333</span>
<a class="ms" id="p_3v_333"></a>
sace ācariyassa cīvaraṃ dhovitabbaṃ hoti, antevāsikena dhovitabbaṃ, ussukkaṃ vā
kātabbaṃ—  kinti nu kho ācariyassa cīvaraṃ dhoviyethāti. sace ācariyassa
cīvaraṃ kātabbaṃ hoti, antevāsikena kātabbaṃ, ussukkaṃ vā kātabbaṃ—  kinti nu
kho ācariyassa cīvaraṃ kariyethāti. sace ācariyassa rajanaṃ pacitabbaṃ hoti,
antevāsikena pacitabbaṃ, ussukkaṃ vā kātabbaṃ—  kinti nu kho ācariyassa rajanaṃ
paciyethāti. sace ācariyassa cīvaraṃ rajitabbaṃ hoti, antevāsikena rajitabbaṃ,
ussukkaṃ vā kātabbaṃ—  kinti nu kho ācariyassa cīvaraṃ rajiyethāti. cīvaraṃ
rajantena sādhukaṃ samparivattakaṃ samparivattakaṃ rajitabbaṃ, na ca acchinne
theve pakkamitabbaṃ.</p>

<p>
<span class="parno">334</span>
<a class="ms" id="p_3v_334"></a>
na ācariyaṃ anāpucchā ekaccassa patto dātabbo, na ekaccassa patto
paṭiggahetabbo; na ekaccassa cīvaraṃ dātabbaṃ; na ekaccassa cīvaraṃ
paṭiggahetabbaṃ; na ekaccassa parikkhāro dātabbo; na ekaccassa parikkhāro
paṭiggahetabbo; na ekaccassa kesā chedetabbā; na ekaccena kesā chedāpetabbā; na
ekaccassa parikammaṃ kātabbaṃ; na ekaccena parikammaṃ kārāpetabbaṃ; na
ekaccassa veyyāvacco kātabbo; na ekaccena veyyāvacco kārāpetabbo; na ekaccassa
pacchāsamaṇena hotabbaṃ; na ekacco pacchāsamaṇo ādātabbo; na ekaccassa
piṇḍapāto nīharitabbo; na ekaccena piṇḍapāto nīharāpetabbo. na ācariyaṃ
anāpucchā gāmo pavisitabbo, na susānaṃ gantabbaṃ, na disā pakkamitabbā. sace
ācariyo gilāno hoti, yāvajīvaṃ upaṭṭhātabbo, vuṭṭhānamassa āgametabban"ti.</p>
<p class="endsutta">
<span class="parno">335</span>
<a class="ms" id="p_3v_335"></a>
ācariyavattaṃ niṭṭhitaṃ.</p>
<h3>19 antevāsikavattakathā</h3>

<p>
<span class="parno">336</span>
<a class="ms" id="p_3v_336"></a>
<a class="msdiv" id="msdiv79"></a>
"ācariyena, bhikkhave, antevāsikamhi sammā vattitabbaṃ. tatrāyaṃ sammāvattanā—</p>
<hr>

<p>
<span class="parno">337</span>
<a class="ms" id="p_3v_337"></a>
ācariyena, bhikkhave, antevāsiko sangahetabbo anuggahetabbo uddesena
paripucchāya ovādena anusāsaniyā. sace ācariyassa patto hoti, antevāsikassa
patto na hoti, ācariyena antevāsikassa patto dātabbo, ussukkaṃ vā kātabbaṃ—
kinti nu kho antevāsikassa patto uppajjiyethāti. sace ācariyassa cīvaraṃ hoti,
antevāsikassa cīvaraṃ na hoti, ācariyena antevāsikassa cīvaraṃ dātabbaṃ,
ussukkaṃ vā kātabbaṃ—  kinti nu kho antevāsikassa cīvaraṃ uppajjiyethāti. sace
ācariyassa parikkhāro hoti, antevāsikassa parikkhāro na hoti, ācariyena
antevāsikassa parikkhāro dātabbo, ussukkaṃ vā kātabbaṃ—  kinti nu kho
antevāsikassa parikkhāro uppajjiyethāti.</p>
<hr>

<p>
<span class="parno">338</span>
<a class="ms" id="p_3v_338"></a>
sace antevāsiko gilāno hoti, kālasseva uṭṭhāya dantakaṭṭhaṃ dātabbaṃ,
mukhodakaṃ dātabbaṃ, āsanaṃ paññapetabbaṃ. sace yāgu hoti, bhājanaṃ dhovitvā
yāgu upanāmetabbā. yāguṃ pītassa udakaṃ datvā bhājanaṃ paṭiggahetvā nīcaṃ katvā
sādhukaṃ appaṭighaṃsantena dhovitvā paṭisāmetabbaṃ. antevāsikamhi vuṭṭhite
āsanaṃ uddharitabbaṃ. sace so deso uklāpo hoti, so deso sammajjitabbo.</p>
<hr>

<p>
<span class="parno">339</span>
<a class="ms" id="p_3v_339"></a>
sace antevāsiko gāmaṃ pavisitukāmo hoti, nivāsanaṃ dātabbaṃ, paṭinivāsanaṃ
paṭiggahetabbaṃ, kāyabandhanaṃ dātabbaṃ, saguṇaṃ katvā sanghāṭiyo dātabbā,
dhovitvā patto sodako dātabbo.</p>

<p>
<span class="parno">340</span>
<a class="ms" id="p_3v_340"></a>
ettāvatā nivattissatīti āsanaṃ paññapetabbaṃ, pādodakaṃ pādapīṭhaṃ
pādakathalikaṃ upanikkhipitabbaṃ, paccuggantvā pattacīvaraṃ paṭiggahetabbaṃ,
paṭinivāsanaṃ dātabbaṃ, nivāsanaṃ paṭiggahetabbaṃ. sace cīvaraṃ sinnaṃ hoti,
muhuttaṃ uṇhe otāpetabbaṃ, na ca uṇhe cīvaraṃ nidahitabbaṃ. cīvaraṃ
sangharitabbaṃ. cīvaraṃ sangharantena caturangulaṃ kaṇṇaṃ ussāretvā cīvaraṃ
sangharitabbaṃ—  mā majjhe bhango ahosīti. obhoge kāyabandhanaṃ kātabbaṃ.</p>

<p>
<span class="parno">341</span>
<a class="ms" id="p_3v_341"></a>
sace piṇḍapāto hoti, antevāsiko ca bhuñjitukāmo hoti, udakaṃ datvā piṇḍapāto
upanāmetabbo. antevāsiko pānīyena pucchitabbo. bhuttāvissa udakaṃ datvā pattaṃ
paṭiggahetvā nīcaṃ katvā sādhukaṃ appaṭighaṃsantena dhovitvā vodakaṃ katvā
muhuttaṃ uṇhe otāpetabbo, na ca uṇhe patto nidahitabbo. pattacīvaraṃ
nikkhipitabbaṃ. pattaṃ nikkhipantena ekena hatthena pattaṃ gahetvā ekena
hatthena heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo. na ca
anantarahitāya bhūmiyā patto nikkhipitabbo. cīvaraṃ nikkhipantena ekena
hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā
pamajjitvā pārato antaṃ orato bhogaṃ katvā cīvaraṃ nikkhipitabbaṃ.
antevāsikamhi vuṭṭhite āsanaṃ uddharitabbaṃ, pādodakaṃ pādapīṭhaṃ
pādakathalikaṃ paṭisāmetabbaṃ. sace so deso uklāpo hoti, so deso sammajjitabbo.</p>

<p>
<span class="parno">342</span>
<a class="ms" id="p_3v_342"></a>
sace antevāsiko nahāyitukāmo hoti, nahānaṃ paṭiyādetabbaṃ. sace sītena attho
hoti, sītaṃ paṭiyādetabbaṃ. sace uṇhena attho hoti, uṇhaṃ paṭiyādetabbaṃ.</p>

<p>
<span class="parno">343</span>
<a class="ms" id="p_3v_343"></a>
sace antevāsiko jantāgharaṃ pavisitukāmo hoti, cuṇṇaṃ sannetabbaṃ, mattikā
temetabbā, jantāgharapīṭhaṃ ādāya gantvā jantāgharapīṭhaṃ datvā cīvaraṃ
paṭiggahetvā ekamantaṃ nikkhipitabbaṃ, cuṇṇaṃ dātabbaṃ, mattikā dātabbā. sace
ussahati, jantāgharaṃ pavisitabbaṃ. jantāgharaṃ pavisantena mattikāya mukhaṃ
makkhetvā purato ca pacchato ca paṭicchādetvā jantāgharaṃ pavisitabbaṃ. na ca
there bhikkhū anupakhajja nisīditabbaṃ, na navā bhikkhū āsanena paṭibāhitabbā.
jantāghare antevāsikassa parikammaṃ kātabbaṃ. jantāgharā nikkhamantena
jantāgharapīṭhaṃ ādāya purato ca pacchato ca paṭicchādetvā jantāgharā
nikkhamitabbaṃ.</p>

<p>
<span class="parno">344</span>
<a class="ms" id="p_3v_344"></a>
udakepi antevāsikassa parikammaṃ kātabbaṃ. nahātena paṭhamataraṃ uttaritvā
attano gattaṃ vodakaṃ katvā nivāsetvā antevāsikassa gattato udakaṃ
pamajjitabbaṃ, nivāsanaṃ dātabbaṃ, sanghāṭi dātabbā, jantāgharapīṭhaṃ ādāya
paṭhamataraṃ āgantvā āsanaṃ paññapetabbaṃ, pādodakaṃ pādapīṭhaṃ pādakathalikaṃ
upanikkhipitabbaṃ. antevāsiko pānīyena pucchitabbo.</p>
<hr>

<p>
<span class="parno">345</span>
<a class="ms" id="p_3v_345"></a>
yasmiṃ vihāre antevāsiko viharati, sace so vihāro uklāpo hoti, sace ussahati,
sodhetabbo. vihāraṃ sodhentena paṭhamaṃ pattacīvaraṃ nīharitvā ekamantaṃ
nikkhipitabbaṃ; nisīdanapaccattharaṇaṃ nīharitvā ekamantaṃ nikkhipitabbaṃ;
bhisibibbohanaṃ nīharitvā ekamantaṃ nikkhipitabbaṃ; mañco nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, nīharitvā ekamantaṃ
nikkhipitabbo; pīṭhaṃ nīcaṃ katvā sādhukaṃ appaṭighaṃsantena, asanghaṭṭentena
kavāṭapiṭṭhaṃ, nīharitvā ekamantaṃ nikkhipitabbaṃ; mañcapaṭipādakā nīharitvā
ekamantaṃ nikkhipitabbā; kheḷamallako nīharitvā ekamantaṃ nikkhipitabbo;
apassenaphalakaṃ nīharitvā ekamantaṃ nikkhipitabbaṃ; bhūmattharaṇaṃ
yathāpaññattaṃ sallakkhetvā nīharitvā ekamantaṃ nikkhipitabbaṃ. sace vihāre
santānakaṃ hoti, ullokā paṭhamaṃ otāretabbaṃ, ālokasandhikaṇṇabhāgā
pamajjitabbā. sace gerukaparikammakatā bhitti kaṇṇakitā hoti, coḷakaṃ temetvā
pīḷetvā pamajjitabbā. sace kāḷavaṇṇakatā bhūmi kaṇṇakitā hoti, coḷakaṃ temetvā
pīḷetvā pamajjitabbā. sace akatā hoti bhūmi, udakena paripphositvā
sammajjitabbā—  mā vihāro rajena uhaññīti. sankāraṃ vicinitvā ekamantaṃ
chaḍḍetabbaṃ.</p>

<p>
<span class="parno">346</span>
<a class="ms" id="p_3v_346"></a>
bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ
paññapetabbaṃ. mañcapaṭipādakā otāpetvā pamajjitvā atiharitvā yathāṭhāne
ṭhapetabbā. mañco otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbo. pīṭhaṃ otāpetvā sodhetvā papphoṭetvā nīcaṃ katvā sādhukaṃ
appaṭighaṃsantena, asanghaṭṭentena kavāṭapiṭṭhaṃ, atiharitvā yathāpaññattaṃ
paññapetabbaṃ. bhisibibbohanaṃ otāpetvā sodhetvā papphoṭetvā atiharitvā
yathāpaññattaṃ paññapetabbaṃ. nisīdanapaccattharaṇaṃ otāpetvā sodhetvā
papphoṭetvā atiharitvā yathāpaññattaṃ paññapetabbaṃ. kheḷamallako otāpetvā
pamajjitvā atiharitvā yathāṭhāne ṭhapetabbo. apassenaphalakaṃ otāpetvā
pamajjitvā atiharitvā yathāṭhāne ṭhapetabbaṃ. pattacīvaraṃ nikkhipitabbaṃ.
pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ
vā heṭṭhāpīṭhaṃ vā parāmasitvā patto nikkhipitabbo. na ca anantarahitāya
bhūmiyā patto nikkhipitabbo. cīvaraṃ nikkhipantena ekena hatthena cīvaraṃ
gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ
orato bhogaṃ katvā cīvaraṃ nikkhipitabbaṃ.</p>

<p>
<span class="parno">347</span>
<a class="ms" id="p_3v_347"></a>
sace puratthimā sarajā vātā vāyanti, puratthimā vātapānā thaketabbā. sace
pacchimā sarajā vātā vāyanti, pacchimā vātapānā thaketabbā. sace uttarā sarajā
vātā vāyanti, uttarā vātapānā thaketabbā. sace dakkhiṇā sarajā vātā vāyanti,
dakkhiṇā vātapānā thaketabbā. sace sītakālo hoti, divā vātapānā vivaritabbā,
rattiṃ thaketabbā. sace uṇhakālo hoti, divā vātapānā thaketabbā, rattiṃ
vivaritabbā.</p>

<p>
<span class="parno">348</span>
<a class="ms" id="p_3v_348"></a>
sace pariveṇaṃ uklāpaṃ hoti, pariveṇaṃ sammajjitabbaṃ. sace koṭṭhako uklāpo
hoti, koṭṭhako sammajjitabbo. sace upaṭṭhānasālā uklāpā hoti, upaṭṭhānasālā
sammajjitabbā. sace aggisālā uklāpā hoti, aggisālā sammajjitabbā. sace
vaccakuṭi uklāpā hoti, vaccakuṭi sammajjitabbā. sace pānīyaṃ na hoti, pānīyaṃ
upaṭṭhāpetabbaṃ. sace paribhojanīyaṃ na hoti, paribhojanīyaṃ upaṭṭhāpetabbaṃ.
sace ācamanakumbhiyā udakaṃ na hoti, ācamanakumbhiyā udakaṃ āsiñcitabbaṃ.</p>

<p>
<span class="parno">349</span>
<a class="ms" id="p_3v_349"></a>
sace antevāsikassa anabhirati uppannā hoti, ācariyena vūpakāsetabbo,
vūpakāsāpetabbo, dhammakathā vāssa kātabbā. sace antevāsikassa kukkuccaṃ
uppannaṃ hoti, ācariyena vinodetabbaṃ, vinodāpetabbaṃ, dhammakathā vāssa
kātabbā. sace antevāsikassa diṭṭhigataṃ uppannaṃ hoti, ācariyena vivecetabbaṃ,
vivecāpetabbaṃ, dhammakathā vāssa kātabbā. sace antevāsiko garudhammaṃ
ajjhāpanno hoti parivāsāraho, ācariyena ussukkaṃ kātabbaṃ—  kinti nu kho
saṇgho, antevāsikassa parivāsaṃ dadeyyāti. sace antevāsiko
mūlāyapaṭikassanāraho hoti, ācariyena ussukkaṃ kātabbaṃ—  kinti nu kho saṇgho
antevāsikaṃ mūlāya paṭikasseyyāti. sace antevāsiko mānattāraho hoti, ācariyena
ussukkaṃ kātabbaṃ—  kinti nu kho saṇgho antevāsikassa mānattaṃ dadeyyāti. sace
antevāsiko abbhānāraho hoti, ācariyena ussukkaṃ kātabbaṃ—  kinti nu kho saṇgho
antevāsikaṃ abbheyyāti. sace saṇgho antevāsikassa kammaṃ kattukāmo hoti,
tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā,
ācariyena ussukkaṃ kātabbaṃ—  kinti nu kho saṇgho antevāsikassa kammaṃ na
kareyya, lahukāya vā pariṇāmeyyāti. kataṃ vā panassa hoti saṇghena kammaṃ,
tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā,
ācariyena ussukkaṃ kātabbaṃ—  kinti nu kho antevāsiko sammā vatteyya, lomaṃ
pāteyya, netthāraṃ vatteyya, saṇgho taṃ kammaṃ paṭippassambheyyāti.</p>
<hr>

<p>
<span class="parno">350</span>
<a class="ms" id="p_3v_350"></a>
sace antevāsikassa cīvaraṃ dhovitabbaṃ hoti, ācariyena ācikkhitabbaṃ—  ‘evaṃ
dhoveyyāsī’ti, ussukkaṃ vā kātabbaṃ—  kinti nu kho antevāsikassa cīvaraṃ
dhoviyethāti. sace antevāsikassa cīvaraṃ kātabbaṃ hoti, ācariyena
ācikkhitabbaṃ—  ‘evaṃ kareyyāsī’ti, ussukkaṃ vā kātabbaṃ—  kinti nu kho
antevāsikassa cīvaraṃ kariyethāti. sace antevāsikassa rajanaṃ pacitabbaṃ hoti,
ācariyena ācikkhitabbaṃ—  ‘evaṃ paceyyāsī’ti, ussukkaṃ vā kātabbaṃ—  kinti nu
kho antevāsikassa rajanaṃ paciyethāti. sace antevāsikassa cīvaraṃ rajitabbaṃ
hoti, ācariyena ācikkhitabbaṃ—  ‘evaṃ rajeyyāsī’ti, ussukkaṃ vā kātabbaṃ—
kinti nu kho antevāsikassa cīvaraṃ rajiyethāti. cīvaraṃ rajantena sādhukaṃ
samparivattakaṃ samparivattakaṃ rajitabbaṃ, na ca acchinne theve pakkamitabbaṃ.
sace antevāsiko gilāno hoti, yāvajīvaṃ upaṭṭhātabbo, vuṭṭhānamassa
āgametabban"ti.</p>
<p class="endsutta">
<span class="parno">351</span>
<a class="ms" id="p_3v_351"></a>
antevāsikavattaṃ niṭṭhitaṃ.<br>
chaṭṭho bhāṇavāro.</p>
<h2>20 paṇāmanākhamāpanā</h2>

<p>
<span class="parno">352</span>
<a class="ms" id="p_3v_352"></a>
<a class="msdiv" id="msdiv80"></a>
tena kho pana samayena antevāsikā ācariyesu na sammā vattanti … pe …   bhagavato
etamatthaṃ ārocesuṃ … pe …   "na, bhikkhave, antevāsikena ācariyamhi na sammā
vattitabbaṃ. yo na sammā vatteyya, āpatti dukkaṭassā"ti. neva sammā vattanti.
bhagavato etamatthaṃ ārocesuṃ … pe …   "anujānāmi, bhikkhave, asammāvattantaṃ
paṇāmetuṃ. evañca pana, bhikkhave, paṇāmetabbo—  paṇāmemi tanti vā, māyidha
paṭikkamīti vā, nīhara te pattacīvaranti vā, nāhaṃ tayā upaṭṭhātabboti vā.
kāyena viññāpeti, vācāya viññāpeti, kāyena vācāya viññāpeti, paṇāmito hoti
antevāsiko; na kāyena viññāpeti, na vācāya viññāpeti, na kāyena vācāya
viññāpeti, na paṇāmito hoti antevāsiko"ti.</p>
<hr>

<p>
<span class="parno">353</span>
<a class="ms" id="p_3v_353"></a>
tena kho pana samayena antevāsikā paṇāmitā na khamāpenti. bhagavato etamatthaṃ
ārocesuṃ. "anujānāmi, bhikkhave, khamāpetun"ti. neva khamāpenti. bhagavato
etamatthaṃ ārocesuṃ. "na, bhikkhave, paṇāmitena na khamāpetabbo. yo na
khamāpeyya, āpatti dukkaṭassā"ti.</p>

<p>
<span class="parno">354</span>
<a class="ms" id="p_3v_354"></a>
tena kho pana samayena ācariyā khamāpiyamānā na khamanti. bhagavato etamatthaṃ
ārocesuṃ. "anujānāmi, bhikkhave, khamitun"ti. neva khamanti. antevāsikā
pakkamantipi vibbhamantipi titthiyesupi sankamanti. bhagavato etamatthaṃ
ārocesuṃ. "na, bhikkhave, khamāpiyamānena na khamitabbaṃ. yo na khameyya,
āpatti dukkaṭassā"ti.</p>

<p>
<span class="parno">355</span>
<a class="ms" id="p_3v_355"></a>
tena kho pana samayena ācariyā sammāvattantaṃ paṇāmenti, asammāvattantaṃ na
paṇāmenti. bhagavato etamatthaṃ ārocesuṃ. "na, bhikkhave, sammāvattanto
paṇāmetabbo. yo paṇāmeyya, āpatti dukkaṭassa. na ca, bhikkhave, asammāvattanto
na paṇāmetabbo. yo na paṇāmeyya, āpatti dukkaṭassāti.</p>

<p>
<span class="parno">356</span>
<a class="ms" id="p_3v_356"></a>
<a class="msdiv" id="msdiv81"></a>
pañcahi, bhikkhave, angehi samannāgato antevāsiko paṇāmetabbo. ācariyamhi
nādhimattaṃ pemaṃ hoti, nādhimatto pasādo hoti, nādhimattā hirī hoti,
nādhimatto gāravo hoti, nādhimattā bhāvanā hoti—  imehi kho, bhikkhave,
pañcahangehi samannāgato antevāsiko paṇāmetabbo.</p>

<p>
<span class="parno">357</span>
<a class="ms" id="p_3v_357"></a>
pañcahi, bhikkhave, angehi samannāgato antevāsiko na paṇāmetabbo. ācariyamhi
adhimattaṃ pemaṃ hoti, adhimatto pasādo hoti, adhimattā hirī hoti, adhimatto
gāravo hoti, adhimattā bhāvanā hoti—  imehi kho, bhikkhave, pañcahangehi
samannāgato antevāsiko na paṇāmetabbo.</p>

<p>
<span class="parno">358</span>
<a class="ms" id="p_3v_358"></a>
pañcahi, bhikkhave, angehi samannāgato antevāsiko alaṃ paṇāmetuṃ. ācariyamhi
nādhimattaṃ pemaṃ hoti, nādhimatto pasādo hoti, nādhimattā hirī hoti,
nādhimatto gāravo hoti, nādhimattā bhāvanā hoti—  imehi kho, bhikkhave,
pañcahangehi samannāgato antevāsiko alaṃ paṇāmetuṃ.</p>

<p>
<span class="parno">359</span>
<a class="ms" id="p_3v_359"></a>
pañcahi, bhikkhave, angehi samannāgato antevāsiko nālaṃ paṇāmetuṃ. ācariyamhi
adhimattaṃ pemaṃ hoti, adhimatto pasādo hoti, adhimattā hirī hoti, adhimatto
gāravo hoti, adhimattā bhāvanā hoti—  imehi kho, bhikkhave, pañcahangehi
samannāgato antevāsiko nālaṃ paṇāmetuṃ.</p>

<p>
<span class="parno">360</span>
<a class="ms" id="p_3v_360"></a>
pañcahi, bhikkhave, angehi samannāgataṃ antevāsikaṃ appaṇāmento ācariyo
sātisāro hoti, paṇāmento anatisāro hoti. ācariyamhi nādhimattaṃ pemaṃ hoti,
nādhimatto pasādo hoti, nādhimattā hirī hoti, nādhimatto gāravo hoti,
nādhimattā bhāvanā hoti—  imehi kho, bhikkhave, pañcahangehi samannāgataṃ
antevāsikaṃ appaṇāmento ācariyo sātisāro hoti, paṇāmento anatisāro hoti.</p>

<p>
<span class="parno">361</span>
<a class="ms" id="p_3v_361"></a>
pañcahi, bhikkhave, angehi samannāgataṃ antevāsikaṃ paṇāmento ācariyo sātisāro
hoti, appaṇāmento anatisāro hoti. ācariyamhi adhimattaṃ pemaṃ hoti, adhimatto
pasādo hoti, adhimattā hirī hoti, adhimatto gāravo hoti, adhimattā bhāvanā
hoti—  imehi kho, bhikkhave, pañcahangehi samannāgataṃ antevāsikaṃ paṇāmento
ācariyo sātisāro hoti, appaṇāmento anatisāro hotī"ti.</p>
<p class="endsutta">
<span class="parno">362</span>
<a class="ms" id="p_3v_362"></a>
paṇāmanā khamāpanā niṭṭhitā.</p>
<h3>21 bālaabyattavatthu</h3>

<p>
<span class="parno">363</span>
<a class="ms" id="p_3v_363"></a>
<a class="msdiv" id="msdiv82"></a>
tena kho pana samayena bhikkhū, dasavassamhā dasavassamhāti, bālā abyattā
nissayaṃ denti. dissanti ācariyā bālā, antevāsikā paṇḍitā. dissanti ācariyā
abyattā, antevāsikā byattā. dissanti ācariyā appassutā, antevāsikā bahussutā.
dissanti ācariyā duppaññā, antevāsikā paññavanto. ye te bhikkhū appicchā … pe …
te ujjhāyanti khiyyanti vipācenti—  "kathañhi nāma bhikkhū—  dasavassamhā
dasavassamhāti—  bālā abyattā nissayaṃ dassanti. dissanti ācariyā bālā
antevāsikā paṇḍitā, dissanti ācariyā abyattā antevāsikā byattā, dissanti
ācariyā appassutā antevāsikā bahussutā, dissanti ācariyā duppaññā antevāsikā
paññavanto"ti. atha kho te bhikkhū bhagavato etamatthaṃ ārocesuṃ … pe …   "saccaṃ
kira, bhikkhave, bhikkhū—  dasavassamhā dasavassamhāti—  bālā abyattā nissayaṃ
denti … pe …   "saccaṃ, bhagavā"ti. vigarahi buddho bhagavā … pe …   vigarahitvā … pe …
dhammiṃ kathaṃ katvā bhikkhū āmantesi—  "na, bhikkhave, bālena abyattena
nissayo dātabbo. yo dadeyya, āpatti dukkaṭassa. anujānāmi, bhikkhave, byattena
bhikkhunā paṭibalena dasavassena vā atirekadasavassena vā nissayaṃ dātun"ti.</p>
<p class="endsutta">
<span class="parno">364</span>
<a class="ms" id="p_3v_364"></a>
bālaabyattavatthu niṭṭhitaṃ.</p>
<h3>22 nissayapaṭippassaddhikathā</h3>

<p>
<span class="parno">365</span>
<a class="ms" id="p_3v_365"></a>
<a class="msdiv" id="msdiv83"></a>
tena kho pana samayena bhikkhū ācariyupajjhāyesu pakkantesupi vibbhantesupi
kālankatesupi pakkhasankantesupi nissayapaṭippassaddhiyo na jānanti. bhagavato
etamatthaṃ ārocesuṃ.</p>

<p>
<span class="parno">366</span>
<a class="ms" id="p_3v_366"></a>
"pañcimā, bhikkhave, nissayapaṭippassaddhiyo upajjhāyamhā—  upajjhāyo pakkanto
vā hoti, vibbhanto vā, kālankato vā, pakkhasankanto vā, āṇattiyeva pañcamī. imā
kho, bhikkhave, pañca nissayapaṭippassaddhiyo upajjhāyamhā.</p>

<p>
<span class="parno">367</span>
<a class="ms" id="p_3v_367"></a>
chayimā, bhikkhave, nissayapaṭippassaddhiyo ācariyamhā—  ācariyo pakkanto vā
hoti, vibbhanto vā, kālankato vā, pakkhasankanto vā, āṇattiyeva pañcamī,
upajjhāyena vā samodhānagato hoti. imā kho, bhikkhave, cha
nissayapaṭippassaddhiyo ācariyamhā.</p>
<p class="endsutta">
<span class="parno">368</span>
<a class="ms" id="p_3v_368"></a>
nissayapaṭippassaddhikathā niṭṭhitā.</p>
<h3>23 upasampādetabbapañcaka</h3>

<p>
<span class="parno">369</span>
<a class="ms" id="p_3v_369"></a>
<a class="msdiv" id="msdiv84"></a>
pañcahi, bhikkhave, angehi samannāgatena bhikkhunā na upasampādetabbaṃ, na
nissayo dātabbo, na sāmaṇero upaṭṭhāpetabbo. na asekkhena sīlakkhandhena
samannāgato hoti, na asekkhena samādhikkhandhena samannāgato hoti, na asekkhena
paññākkhandhena samannāgato hoti, na asekkhena vimuttikkhandhena samannāgato
hoti, na asekkhena vimuttiñāṇadassanakkhandhena samannāgato hoti—  imehi kho,
bhikkhave, pañcahangehi samannāgatena bhikkhunā na upasampādetabbaṃ, na nissayo
dātabbo, na sāmaṇero upaṭṭhāpetabbo. (1)</p>

<p>
<span class="parno">370</span>
<a class="ms" id="p_3v_370"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. asekkhena sīlakkhandhena samannāgato hoti,
asekkhena samādhikkhandhena samannāgato hoti, asekkhena paññākkhandhena
samannāgato hoti, asekkhena vimuttikkhandhena samannāgato hoti, asekkhena
vimuttiñāṇadassanakkhandhena samannāgato hoti—  imehi kho, bhikkhave,
pañcahangehi samannāgatena bhikkhunā upasampādetabbaṃ, nissayo dātabbo,
sāmaṇero upaṭṭhāpetabbo. (2)</p>

<p>
<span class="parno">371</span>
<a class="ms" id="p_3v_371"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. attanā na asekkhena
sīlakkhandhena samannāgato hoti, na paraṃ asekkhe sīlakkhandhe samādapetā;
attanā na asekkhena samādhikkhandhena samannāgato hoti, na paraṃ asekkhe
samādhikkhandhe samādapetā; attanā na asekkhena paññākkhandhena samannāgato
hoti, na paraṃ asekkhe paññākkhandhe samādapetā; attanā na asekkhena
vimuttikkhandhena samannāgato hoti, na paraṃ asekkhe vimuttikkhandhe
samādapetā; attanā na asekkhena vimuttiñāṇadassanakkhandhena samannāgato hoti,
na paraṃ asekkhe vimuttiñāṇadassanakkhandhe samādapetā—  imehi kho, bhikkhave,
pañcahangehi samannāgatena bhikkhunā na upasampādetabbaṃ, na nissayo dātabbo,
na sāmaṇero upaṭṭhāpetabbo. (3)</p>

<p>
<span class="parno">372</span>
<a class="ms" id="p_3v_372"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. attanā asekkhena sīlakkhandhena samannāgato
hoti, paraṃ asekkhe sīlakkhandhe samādapetā; attanā asekkhena samādhikkhandhena
samannāgato hoti, paraṃ asekkhe samādhikkhandhe samādapetā; attanā asekkhena
paññākkhandhena samannāgato hoti, paraṃ asekkhe paññākkhandhe samādapetā;
attanā asekkhena vimuttikkhandhena samannāgato hoti, paraṃ asekkhe
vimuttikkhandhe samādapetā; attanā asekkhena vimuttiñāṇadassanakkhandhena
samannāgato hoti, paraṃ asekkhe vimuttiñāṇadassanakkhandhe samādapetā—  imehi
kho, bhikkhave, pañcahangehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. (4)</p>
<hr>

<p>
<span class="parno">373</span>
<a class="ms" id="p_3v_373"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. assaddho hoti, ahiriko hoti,
anottappī hoti, kusīto hoti, muṭṭhassati hoti—  imehi kho, bhikkhave,
pañcahangehi samannāgatena bhikkhunā na upasampādetabbaṃ, na nissayo dātabbo,
na sāmaṇero upaṭṭhāpetabbo. (5)</p>

<p>
<span class="parno">374</span>
<a class="ms" id="p_3v_374"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. saddho hoti, hirimā hoti, ottappī hoti,
āraddhavīriyo hoti, upaṭṭhitassati hoti—  imehi kho, bhikkhave, pañcahangehi
samannāgatena bhikkhunā upasampādetabbaṃ, nissayo dātabbo, sāmaṇero
upaṭṭhāpetabbo. (6)</p>

<p>
<span class="parno">375</span>
<a class="ms" id="p_3v_375"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. adhisīle sīlavipanno hoti,
ajjhācāre ācāravipanno hoti, atidiṭṭhiyā diṭṭhivipanno hoti, appassuto hoti,
duppañño hoti—  imehi kho, bhikkhave, pañcahangehi samannāgatena bhikkhunā na
upasampādetabbaṃ, na nissayo dātabbo, na sāmaṇero upaṭṭhāpetabbo. (7)</p>

<p>
<span class="parno">376</span>
<a class="ms" id="p_3v_376"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. na adhisīle sīlavipanno hoti, na ajjhācāre
ācāravipanno hoti, na atidiṭṭhiyā diṭṭhivipanno hoti, bahussuto hoti, paññavā
hoti—  imehi kho, bhikkhave, pañcahangehi samannāgatena bhikkhunā
upasampādetabbaṃ, nissayo dātabbo, sāmaṇero upaṭṭhāpetabbo. (8)</p>

<p>
<span class="parno">377</span>
<a class="ms" id="p_3v_377"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. na paṭibalo hoti antevāsiṃ vā
saddhivihāriṃ vā gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ
vā vūpakāsāpetuṃ vā, uppannaṃ kukkuccaṃ dhammato vinodetuṃ āpattiṃ na jānāti,
āpattiyā vuṭṭhānaṃ na jānāti—  imehi kho, bhikkhave, pañcahangehi samannāgatena
bhikkhunā na upasampādetabbaṃ, na nissayo dātabbo, na sāmaṇero upaṭṭhāpetabbo.
(9)</p>

<p>
<span class="parno">378</span>
<a class="ms" id="p_3v_378"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. paṭibalo hoti antevāsiṃ vā saddhivihāriṃ vā
gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ
vā, uppannaṃ kukkuccaṃ dhammato vinodetuṃ āpattiṃ jānāti, āpattiyā vuṭṭhānaṃ
jānāti—  imehi kho, bhikkhave, pañcahangehi samannāgatena bhikkhunā
upasampādetabbaṃ, nissayo dātabbo, sāmaṇero upaṭṭhāpetabbo. (10)</p>
<hr>

<p>
<span class="parno">379</span>
<a class="ms" id="p_3v_379"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. na paṭibalo hoti antevāsiṃ vā
saddhivihāriṃ vā abhisamācārikāya sikkhāya sikkhāpetuṃ, ādibrahmacariyakāya
sikkhāya vinetuṃ, abhidhamme vinetuṃ, abhivinaye vinetuṃ, uppannaṃ diṭṭhigataṃ
dhammato vivecetuṃ—  imehi kho, bhikkhave, pañcahangehi samannāgatena bhikkhunā
na upasampādetabbaṃ, na nissayo dātabbo, na sāmaṇero upaṭṭhāpetabbo. (11)</p>
<hr>

<p>
<span class="parno">380</span>
<a class="ms" id="p_3v_380"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. paṭibalo hoti antevāsiṃ vā saddhivihāriṃ vā
abhisamācārikāya sikkhāya sikkhāpetuṃ, ādibrahmacariyakāya sikkhāya vinetuṃ,
abhidhamme vinetuṃ, abhivinaye vinetuṃ, uppannaṃ diṭṭhigataṃ dhammato
vivecetuṃ—  imehi kho, bhikkhave, pañcahangehi samannāgatena bhikkhunā
upasampādetabbaṃ, nissayo dātabbo, sāmaṇero upaṭṭhāpetabbo. (12)</p>
<hr>

<p>
<span class="parno">381</span>
<a class="ms" id="p_3v_381"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. āpattiṃ na jānāti, anāpattiṃ
na jānāti, lahukaṃ āpattiṃ na jānāti, garukaṃ āpattiṃ na jānāti, ubhayāni kho
panassa pātimokkhāni vitthārena na svāgatāni honti na suvibhattāni na
suppavattīni na suvinicchitāni suttaso anubyañjanaso—  imehi kho, bhikkhave,
pañcahangehi samannāgatena bhikkhunā na upasampādetabbaṃ, na nissayo dātabbo,
na sāmaṇero upaṭṭhāpetabbo. (13)</p>

<p>
<span class="parno">382</span>
<a class="ms" id="p_3v_382"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. āpattiṃ jānāti, anāpattiṃ jānāti, lahukaṃ
āpattiṃ jānāti, garukaṃ āpattiṃ jānāti, ubhayāni kho panassa pātimokkhāni
vitthārena svāgatāni honti suvibhattāni suppavattīni suvinicchitāni suttaso
anubyañjanaso—  imehi kho, bhikkhave, pañcahangehi samannāgatena bhikkhunā
upasampādetabbaṃ, nissayo dātabbo, sāmaṇero upaṭṭhāpetabbo. (14)</p>
<hr>

<p>
<span class="parno">383</span>
<a class="ms" id="p_3v_383"></a>
aparehipi, bhikkhave, pañcahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. āpattiṃ na jānāti, anāpattiṃ
na jānāti, lahukaṃ āpattiṃ na jānāti, garukaṃ āpattiṃ na jānāti, ūnadasavasso
hoti—  imehi kho, bhikkhave, pañcahangehi samannāgatena bhikkhunā na
upasampādetabbaṃ, na nissayo dātabbo, na sāmaṇero upaṭṭhāpetabbo. (15)</p>

<p>
<span class="parno">384</span>
<a class="ms" id="p_3v_384"></a>
pañcahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. āpattiṃ jānāti, anāpattiṃ jānāti, lahukaṃ
āpattiṃ jānāti, garukaṃ āpattiṃ jānāti, dasavasso vā hoti atirekadasavasso vā—
imehi kho, bhikkhave, pañcahangehi samannāgatena bhikkhunā upasampādetabbaṃ,
nissayo dātabbo, sāmaṇero upaṭṭhāpetabbo"ti. (16)</p>
<hr>
<p class="endsutta">
<span class="parno">385</span>
<a class="ms" id="p_3v_385"></a>
upasampādetabbapañcakasoḷasavāro niṭṭhito.</p>
<h3>24 upasampādetabbachakka</h3>

<p>
<span class="parno">386</span>
<a class="ms" id="p_3v_386"></a>
<a class="msdiv" id="msdiv85"></a>
"chahi, bhikkhave, angehi samannāgatena bhikkhunā na upasampādetabbaṃ, na
nissayo dātabbo, na sāmaṇero upaṭṭhāpetabbo. na asekkhena sīlakkhandhena
samannāgato hoti, na asekkhena samādhikkhandhena samannāgato hoti, na asekkhena
paññākkhandhena samannāgato hoti, na asekkhena vimuttikkhandhena samannāgato
hoti, na asekkhena vimuttiñāṇadassanakkhandhena samannāgato hoti, ūnadasavasso
hoti—  imehi kho, bhikkhave, chahangehi samannāgatena bhikkhunā na
upasampādetabbaṃ, na nissayo dātabbo, na sāmaṇero upaṭṭhāpetabbo. (1)</p>

<p>
<span class="parno">387</span>
<a class="ms" id="p_3v_387"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. asekkhena sīlakkhandhena samannāgato hoti,
asekkhena samādhikkhandhena samannāgato hoti, asekkhena paññākkhandhena
samannāgato hoti, asekkhena vimuttikkhandhena samannāgato hoti, asekkhena
vimuttiñāṇadassanakkhandhena samannāgato hoti, dasavasso vā hoti
atirekadasavasso vā—  imehi kho, bhikkhave, chahangehi samannāgatena bhikkhunā
upasampādetabbaṃ, nissayo dātabbo, sāmaṇero upaṭṭhāpetabbo. (2)</p>

<p>
<span class="parno">388</span>
<a class="ms" id="p_3v_388"></a>
aparehipi, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. attanā na asekkhena
sīlakkhandhena samannāgato hoti, na paraṃ asekkhe sīlakkhandhe samādapetā;
attanā na asekkhena samādhikkhandhena samannāgato hoti, na paraṃ asekkhe
samādhikkhandhe samādapetā; attanā na asekkhena paññākkhandhena samannāgato
hoti, na paraṃ asekkhe paññākkhandhe samādapetā; attanā na asekkhena
vimuttikkhandhena samannāgato hoti, na paraṃ asekkhe vimuttikkhandhe
samādapetā; attanā na asekkhena vimuttiñāṇadassanakkhandhena samannāgato hoti,
na paraṃ asekkhe vimuttiñāṇadassanakkhandhe samādapetā; ūnadasavasso hoti—
imehi kho, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. (3)</p>

<p>
<span class="parno">389</span>
<a class="ms" id="p_3v_389"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. attanā asekkhena sīlakkhandhena samannāgato
hoti, paraṃ asekkhe sīlakkhandhe samādapetā attanā asekkhena samādhikkhandhena
samannāgato hoti, paraṃ asekkhe samādhikkhandhe samādapetā. attanā asekkhena
paññākkhandhena samannāgato hoti, paraṃ asekkhe paññākkhandhe samādapetā.
attanā asekkhena vimuttikkhandhena samannāgato hoti, paraṃ asekkhe
vimuttikkhandhe samādapetā. attanā asekkhena vimuttiñāṇadassanakkhandhena
samannāgato hoti, paraṃ asekkhe vimuttiñāṇadassanakkhandhe samādapetā;
dasavasso vā hoti atirekadasavasso vā—  imehi kho, bhikkhave, chahangehi
samannāgatena bhikkhunā upasampādetabbaṃ, nissayo dātabbo, sāmaṇero
upaṭṭhāpetabbo. (4)</p>

<p>
<span class="parno">390</span>
<a class="ms" id="p_3v_390"></a>
aparehipi, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. assaddho hoti, ahiriko hoti,
anottappī hoti, kusīto hoti, muṭṭhassati hoti, ūnadasavasso hoti—  imehi kho,
bhikkhave, chahangehi samannāgatena bhikkhunā na upasampādetabbaṃ, na nissayo
dātabbo, na sāmaṇero upaṭṭhāpetabbo. (5)</p>

<p>
<span class="parno">391</span>
<a class="ms" id="p_3v_391"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. saddho hoti, hirimā hoti, ottappī hoti,
āraddhavīriyo hoti, upaṭṭhitassati hoti, dasavasso vā hoti atirekadasavasso vā—
imehi kho, bhikkhave, chahangehi samannāgatena bhikkhunā upasampādetabbaṃ,
nissayo dātabbo, sāmaṇero upaṭṭhāpetabbo. (6)</p>

<p>
<span class="parno">392</span>
<a class="ms" id="p_3v_392"></a>
aparehipi, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. adhisīle sīlavipanno hoti,
ajjhācāre ācāravipanno hoti, atidiṭṭhiyā diṭṭhivipanno hoti, appassuto hoti,
duppañño hoti, ūnadasavasso hoti—  imehi kho, bhikkhave, chahangehi
samannāgatena bhikkhunā na upasampādetabbaṃ, na nissayo dātabbo, na sāmaṇero
upaṭṭhāpetabbo. (7)</p>

<p>
<span class="parno">393</span>
<a class="ms" id="p_3v_393"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. na adhisīle sīlavipanno hoti, na ajjhācāre
ācāravipanno hoti, na atidiṭṭhiyā diṭṭhivipanno hoti, bahussuto hoti, paññavā
hoti, dasavasso vā hoti atirekadasavasso vā—  imehi kho, bhikkhave, chahangehi
samannāgatena bhikkhunā upasampādetabbaṃ, nissayo dātabbo, sāmaṇero
upaṭṭhāpetabbo. (8)</p>

<p>
<span class="parno">394</span>
<a class="ms" id="p_3v_394"></a>
aparehipi, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. na paṭibalo hoti antevāsiṃ vā
saddhivihāriṃ vā gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ
vā vūpakāsāpetuṃ vā, uppannaṃ kukkuccaṃ dhammato vinodetuṃ, āpattiṃ na jānāti,
āpattiyā vuṭṭhānaṃ na jānāti, ūnadasavasso hoti—  imehi kho, bhikkhave,
chahangehi samannāgatena bhikkhunā na upasampādetabbaṃ, na nissayo dātabbo, na
sāmaṇero upaṭṭhāpetabbo. (9)</p>

<p>
<span class="parno">395</span>
<a class="ms" id="p_3v_395"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. paṭibalo hoti antevāsiṃ vā saddhivihāriṃ vā
gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ
vā, uppannaṃ kukkuccaṃ dhammato vinodetuṃ, āpattiṃ jānāti, āpattiyā vuṭṭhānaṃ
jānāti, dasavasso vā hoti atirekadasavasso vā—  imehi kho, bhikkhave,
chahangehi samannāgatena bhikkhunā upasampādetabbaṃ, nissayo dātabbo, sāmaṇero
upaṭṭhāpetabbo. (10)</p>

<p>
<span class="parno">396</span>
<a class="ms" id="p_3v_396"></a>
aparehipi, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. na paṭibalo hoti antevāsiṃ vā
saddhivihāriṃ vā abhisamācārikāya sikkhāya sikkhāpetuṃ, ādibrahmacariyakāya
sikkhāya vinetuṃ, abhidhamme vinetuṃ, abhivinaye vinetuṃ, uppannaṃ diṭṭhigataṃ
dhammato vivecetuṃ, ūnadasavasso hoti—  imehi kho, bhikkhave, chahangehi
samannāgatena bhikkhunā na upasampādetabbaṃ, na nissayo dātabbo, na sāmaṇero
upaṭṭhāpetabbo. (11)</p>

<p>
<span class="parno">397</span>
<a class="ms" id="p_3v_397"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. paṭibalo hoti antevāsiṃ vā saddhivihāriṃ vā
abhisamācārikāya sikkhāya sikkhāpetuṃ ādibrahmacariyakāya sikkhāya vinetuṃ,
abhidhamme vinetuṃ, abhivinaye vinetuṃ, uppannaṃ diṭṭhigataṃ dhammato
vivecetuṃ, dasavasso vā hoti atirekadasavasso vā—  imehi kho, bhikkhave,
chahangehi samannāgatena bhikkhunā upasampādetabbaṃ, nissayo dātabbo, sāmaṇero
upaṭṭhāpetabbo. (12)</p>

<p>
<span class="parno">398</span>
<a class="ms" id="p_3v_398"></a>
aparehipi, bhikkhave, chahangehi samannāgatena bhikkhunā na upasampādetabbaṃ,
na nissayo dātabbo, na sāmaṇero upaṭṭhāpetabbo. āpattiṃ na jānāti, anāpattiṃ na
jānāti, lahukaṃ āpattiṃ na jānāti, garukaṃ āpattiṃ na jānāti, ubhayāni kho
panassa pātimokkhāni vitthārena na svāgatāni honti na suvibhattāni na
suppavattīni na suvinicchitāni suttaso anubyañjanaso, ūnadasavasso hoti—  imehi
kho, bhikkhave, chahangehi samannāgatena bhikkhunā na upasampādetabbaṃ, na
nissayo dātabbo, na sāmaṇero upaṭṭhāpetabbo. (13)</p>

<p>
<span class="parno">399</span>
<a class="ms" id="p_3v_399"></a>
chahi, bhikkhave, angehi samannāgatena bhikkhunā upasampādetabbaṃ, nissayo
dātabbo, sāmaṇero upaṭṭhāpetabbo. āpattiṃ jānāti, anāpattiṃ jānāti, lahukaṃ
āpattiṃ jānāti, garukaṃ āpattiṃ jānāti, ubhayāni kho panassa pātimokkhāni
vitthārena svāgatāni honti suvibhattāni suppavattīni suvinicchitāni suttaso
anubyañjanaso, dasavasso vā hoti atirekadasavasso vā—  imehi kho, bhikkhave,
chahangehi samannāgatena bhikkhunā upasampādetabbaṃ, nissayo dātabbo, sāmaṇero
upaṭṭhāpetabbo"ti. (14)</p>
<hr>
<p class="endsutta">
<span class="parno">400</span>
<a class="ms" id="p_3v_400"></a>
upasampādetabbachakkacuddasavāro niṭṭhito.</p>
<h3>25 aññatitthiyapubbakathā</h3>

<p>
<span class="parno">401</span>
<a class="ms" id="p_3v_401"></a>
<a class="msdiv" id="msdiv86"></a>
tena kho pana samayena yo so aññatitthiyapubbo upajjhāyena sahadhammikaṃ
vuccamāno upajjhāyassa vādaṃ āropetvā taṃyeva titthāyatanaṃ sankami. so puna
paccāgantvā bhikkhū upasampadaṃ yāci. bhikkhū bhagavato etamatthaṃ ārocesuṃ.</p>

<p>
<span class="parno">402</span>
<a class="ms" id="p_3v_402"></a>
"yo so, bhikkhave, aññatitthiyapubbo upajjhāyena sahadhammikaṃ vuccamāno
upajjhāyassa vādaṃ āropetvā taṃyeva titthāyatanaṃ sankanto, so āgato na
upasampādetabbo. yo so, bhikkhave, aññopi aññatitthiyapubbo imasmiṃ
dhammavinaye ākankhati pabbajjaṃ, ākankhati upasampadaṃ, tassa cattāro māse
parivāso dātabbo. evañca pana, bhikkhave, dātabbo—  paṭhamaṃ kesamassuṃ
ohārāpetvā kāsāyāni vatthāni acchādāpetvā ekaṃsaṃ uttarāsangaṃ kārāpetvā
bhikkhūnaṃ pāde vandāpetvā ukkuṭikaṃ nisīdāpetvā añjaliṃ paggaṇhāpetvā ‘evaṃ
vadehī’ti vattabbo—</p>
<blockquote>

<p>
<span class="parno">403</span>
<a class="ms" id="p_3v_403"></a>
‘buddhaṃ saraṇaṃ gacchāmi,<br>
dhammaṃ saraṇaṃ gacchāmi,<br>
saṇghaṃ saraṇaṃ gacchāmi.<br></p>

<p>
<span class="parno">404</span>
<a class="ms" id="p_3v_404"></a>
dutiyampi buddhaṃ saraṇaṃ gacchāmi,<br>
dutiyampi dhammaṃ saraṇaṃ gacchāmi,<br>
dutiyampi saṇghaṃ saraṇaṃ gacchāmi.<br></p>

<p>
<span class="parno">405</span>
<a class="ms" id="p_3v_405"></a>
tatiyampi buddhaṃ saraṇaṃ gacchāmi,<br>
tatiyampi dhammaṃ saraṇaṃ gacchāmi,<br>
tatiyampi saṇghaṃ saraṇaṃ gacchāmī’ti.<br></p>
</blockquote>
<hr>

<p>
<span class="parno">406</span>
<a class="ms" id="p_3v_406"></a>
tena, bhikkhave, aññatitthiyapubbena saṇghaṃ upasankamitvā ekaṃsaṃ uttarāsangaṃ
karitvā bhikkhūnaṃ pāde vanditvā ukkuṭikaṃ nisīditvā añjaliṃ paggahetvā
evamassa vacanīyo—  ‘ahaṃ, bhante, aññatitthiyapubbo imasmiṃ dhammavinaye
ākankhāmi upasampadaṃ. sohaṃ, bhante, saṇghaṃ cattāro māse parivāsaṃ yācāmī’ti.
dutiyampi yācitabbo. tatiyampi yācitabbo. byattena bhikkhunā paṭibalena saṇgho
ñāpetabbo—</p>

<p>
<span class="parno">407</span>
<a class="ms" id="p_3v_407"></a>
‘suṇātu me, bhante, saṇgho. ayaṃ itthannāmo aññatitthiyapubbo imasmiṃ
dhammavinaye ākankhati upasampadaṃ. so saṇghaṃ cattāro māse parivāsaṃ yācati.
yadi saṇghassa pattakallaṃ saṇgho itthannāmassa aññatitthiyapubbassa cattāro
māse parivāsaṃ dadeyya. esā ñatti.</p>

<p>
<span class="parno">408</span>
<a class="ms" id="p_3v_408"></a>
suṇātu me, bhante, saṇgho. ayaṃ itthannāmo aññatitthiyapubbo imasmiṃ
dhammavinaye ākankhati upasampadaṃ. so saṇghaṃ cattāro māse parivāsaṃ yācati.
saṇgho itthannāmassa aññatitthiyapubbassa cattāro māse parivāsaṃ deti.
yassāyasmato khamati itthannāmassa aññatitthiyapubbassa cattāro māse
parivāsassa dānaṃ, so tuṇhassa; yassa nakkhamati, so bhāseyya.</p>
<hr>

<p>
<span class="parno">409</span>
<a class="ms" id="p_3v_409"></a>
dinno saṇghena itthannāmassa aññatitthiyapubbassa cattāro māse parivāso.
khamati saṇghassa, tasmā tuṇhī, evametaṃ dhārayāmī’ti.</p>

<p>
<span class="parno">410</span>
<a class="ms" id="p_3v_410"></a>
<a class="msdiv" id="msdiv87"></a>
evaṃ kho, bhikkhave, aññatitthiyapubbo ārādhako hoti, evaṃ anārādhako.
kathañca, bhikkhave, aññatitthiyapubbo anārādhako hoti? idha, bhikkhave,
aññatitthiyapubbo atikālena gāmaṃ pavisati, atidivā paṭikkamati. evampi,
bhikkhave, aññatitthiyapubbo anārādhako hoti.</p>

<p>
<span class="parno">411</span>
<a class="ms" id="p_3v_411"></a>
puna caparaṃ, bhikkhave, aññatitthiyapubbo vesiyāgocaro vā hoti, vidhavāgocaro
vā hoti, thullakumārikāgocaro vā hoti, paṇḍakagocaro vā hoti, bhikkhunigocaro
vā hoti. evampi, bhikkhave, aññatitthiyapubbo anārādhako hoti.</p>

<p>
<span class="parno">412</span>
<a class="ms" id="p_3v_412"></a>
puna caparaṃ, bhikkhave, aññatitthiyapubbo yāni tāni sabrahmacārīnaṃ uccāvacāni
karaṇīyāni, tattha na dakkho hoti, na analaso, na tatrupāyāya vīmaṃsāya
samannāgato, na alaṃ kātuṃ, na alaṃ saṃvidhātuṃ. evampi, bhikkhave,
aññatitthiyapubbo anārādhako hoti.</p>
<hr>

<p>
<span class="parno">413</span>
<a class="ms" id="p_3v_413"></a>
puna caparaṃ, bhikkhave, aññatitthiyapubbo na tibbacchando hoti uddese,
paripucchāya, adhisīle, adhicitte, adhipaññāya. evampi, bhikkhave,
aññatitthiyapubbo anārādhako hoti.</p>

<p>
<span class="parno">414</span>
<a class="ms" id="p_3v_414"></a>
puna caparaṃ, bhikkhave, aññatitthiyapubbo yassa titthāyatanā sankanto hoti,
tassa satthuno tassa diṭṭhiyā tassa khantiyā tassa ruciyā tassa ādāyassa avaṇṇe
bhaññamāne kupito hoti anattamano anabhiraddho, buddhassa vā dhammassa vā
saṇghassa vā avaṇṇe bhaññamāne attamano hoti udaggo abhiraddho. yassa vā pana
titthāyatanā sankanto hoti, tassa satthuno tassa diṭṭhiyā tassa khantiyā tassa
ruciyā tassa ādāyassa vaṇṇe bhaññamāne attamano hoti udaggo abhiraddho,
buddhassa vā dhammassa vā saṇghassa vā vaṇṇe bhaññamāne kupito hoti anattamano
anabhiraddho. idaṃ, bhikkhave, sanghātanikaṃ aññatitthiyapubbassa
anārādhanīyasmiṃ. evampi kho, bhikkhave, aññatitthiyapubbo anārādhako hoti.
evaṃ anārādhako kho, bhikkhave, aññatitthiyapubbo āgato na upasampādetabbo.</p>
<hr>

<p>
<span class="parno">415</span>
<a class="ms" id="p_3v_415"></a>
kathañca, bhikkhave, aññatitthiyapubbo ārādhako hoti? idha, bhikkhave,
aññatitthiyapubbo nātikālena gāmaṃ pavisati nātidivā paṭikkamati. evampi,
bhikkhave, aññatitthiyapubbo ārādhako hoti.</p>

<p>
<span class="parno">416</span>
<a class="ms" id="p_3v_416"></a>
puna caparaṃ, bhikkhave, aññatitthiyapubbo na vesiyāgocaro hoti, na
vidhavāgocaro hoti, na thullakumārikāgocaro hoti, na paṇḍakagocaro hoti, na
bhikkhunigocaro hoti. evampi, bhikkhave, aññatitthiyapubbo ārādhako hoti.</p>

<p>
<span class="parno">417</span>
<a class="ms" id="p_3v_417"></a>
puna caparaṃ, bhikkhave, aññatitthiyapubbo yāni tāni sabrahmacārīnaṃ uccāvacāni
karaṇīyāni, tattha dakkho hoti, analaso, tatrupāyāya vīmaṃsāya samannāgato,
alaṃ kātuṃ, alaṃ saṃvidhātuṃ. evampi, bhikkhave, aññatitthiyapubbo ārādhako
hoti.</p>

<p>
<span class="parno">418</span>
<a class="ms" id="p_3v_418"></a>
puna caparaṃ, bhikkhave, aññatitthiyapubbo tibbacchando hoti uddese,
paripucchāya, adhisīle, adhicitte, adhipaññāya. evampi, bhikkhave,
aññatitthiyapubbo ārādhako hoti.</p>

<p>
<span class="parno">419</span>
<a class="ms" id="p_3v_419"></a>
puna caparaṃ, bhikkhave, aññatitthiyapubbo yassa titthāyatanā sankanto hoti,
tassa satthuno tassa diṭṭhiyā tassa khantiyā tassa ruciyā tassa ādāyassa avaṇṇe
bhaññamāne attamano hoti udaggo abhiraddho, buddhassa vā dhammassa vā
saṇghassa vā avaṇṇe bhaññamāne kupito hoti anattamano anabhiraddho. yassa vā
pana titthāyatanā sankanto hoti, tassa satthuno tassa diṭṭhiyā tassa khantiyā
tassa ruciyā tassa ādāyassa vaṇṇe bhaññamāne kupito hoti anattamano
anabhiraddho, buddhassa vā dhammassa vā saṇghassa vā vaṇṇe bhaññamāne attamano
hoti udaggo abhiraddho. idaṃ, bhikkhave, sanghātanikaṃ aññatitthiyapubbassa
ārādhanīyasmiṃ. evampi kho, bhikkhave, aññatitthiyapubbo ārādhako hoti. evaṃ
ārādhako kho, bhikkhave, aññatitthiyapubbo āgato upasampādetabbo.</p>

<p>
<span class="parno">420</span>
<a class="ms" id="p_3v_420"></a>
sace, bhikkhave, aññatitthiyapubbo naggo āgacchati, upajjhāyamūlakaṃ cīvaraṃ
pariyesitabbaṃ. sace acchinnakeso āgacchati, saṇgho apaloketabbo bhaṇḍukammāya.
ye te, bhikkhave, aggikā jaṭilakā, te āgatā upasampādetabbā, na tesaṃ parivāso
dātabbo. taṃ kissa hetu? kammavādino ete, bhikkhave, kiriyavādino. sace,
bhikkhave, jātiyā sākiyo aññatitthiyapubbo āgacchati, so āgato upasampādetabbo,
na tassa parivāso dātabbo. imāhaṃ, bhikkhave, ñātīnaṃ āveṇikaṃ parihāraṃ
dammī"ti.</p>
<hr>
<p class="endsutta">
<span class="parno">421</span>
<a class="ms" id="p_3v_421"></a>
aññatitthiyapubbakathā niṭṭhitā.<br>
sattamo bhāṇavāro.</p>
<h2>26 pañcābādhavatthu</h2>

<p>
<span class="parno">422</span>
<a class="ms" id="p_3v_422"></a>
<a class="msdiv" id="msdiv88"></a>
tena kho pana samayena magadhesu pañca ābādhā ussannā honti—  kuṭṭhaṃ, gaṇḍo,
kilāso, soso, apamāro. manussā pañcahi ābādhehi phuṭṭhā jīvakaṃ komārabhaccaṃ
upasankamitvā evaṃ vadanti—  "sādhu no, ācariya, tikicchāhī"ti. "ahaṃ khvayyo,
bahukicco bahukaraṇīyo; rājā ca me māgadho seniyo bimbisāro upaṭṭhātabbo
itthāgārañca buddhappamukho ca bhikkhusaṇgho; nāhaṃ sakkomi tikicchitun"ti.
"sabbaṃ sāpateyyañca te, ācariya, hotu; mayañca te dāsā; sādhu, no, ācariya,
tikicchāhī"ti. "ahaṃ khvayyo, bahukicco bahukaraṇīyo rājā ca me māgadho seniyo
bimbisāro upaṭṭhātabbo itthāgārañca buddhappamukho ca bhikkhusaṇgho; nāhaṃ
sakkomi tikicchitun"ti. atha kho tesaṃ manussānaṃ etadahosi—  "ime kho samaṇā
sakyaputtiyā sukhasīlā sukhasamācārā, subhojanāni bhuñjitvā nivātesu sayanesu
sayanti. yannūna mayaṃ samaṇesu sakyaputtiyesu pabbajeyyāma. tattha bhikkhū
ceva upaṭṭhahissanti, jīvako ca komārabhacco tikicchissatī"ti. atha kho te
manussā bhikkhū upasankamitvā pabbajjaṃ yāciṃsu. te bhikkhū pabbājesuṃ,
upasampādesuṃ. te bhikkhū ceva upaṭṭhahiṃsu jīvako ca komārabhacco tikicchi.
tena kho pana samayena bhikkhū bahū gilāne bhikkhū upaṭṭhahantā yācanabahulā
viññattibahulā viharanti—  "gilānabhattaṃ detha, gilānupaṭṭhākabhattaṃ detha,
gilānabhesajjaṃ dethā"ti. jīvakopi komārabhacco bahū gilāne bhikkhū tikicchanto
aññataraṃ rājakiccaṃ parihāpesi.</p>

<p>
<span class="parno">423</span>
<a class="ms" id="p_3v_423"></a>
<a class="msdiv" id="msdiv89"></a>
aññataropi puriso pañcahi ābādhehi phuṭṭho jīvakaṃ komārabhaccaṃ upasankamitvā
etadavoca—  "sādhu maṃ, ācariya, tikicchāhī"ti. "ahaṃ khvayyo, bahukicco,
bahukaraṇīyo, rājā ca me māgadho seniyo bimbisāro upaṭṭhātabbo itthāgārañca
buddhappamukho ca bhikkhusaṇgho; nāhaṃ sakkomi tikicchitun"ti. "sabbaṃ
sāpateyyañca te, ācariya, hotu, ahañca te dāso; sādhu maṃ, ācariya,
tikicchāhī"ti. "ahaṃ khvayyo, bahukicco bahukaraṇīyo, rājā ca me māgadho seniyo
bimbisāro upaṭṭhātabbo itthāgārañca buddhappamukho ca bhikkhusaṇgho, nāhaṃ
sakkomi tikicchitun"ti.</p>

<p>
<span class="parno">424</span>
<a class="ms" id="p_3v_424"></a>
atha kho tassa purisassa etadahosi—  "ime kho samaṇā sakyaputtiyā sukhasīlā
sukhasamācārā, subhojanāni bhuñjitvā nivātesu sayanesu sayanti. yannūnāhaṃ
samaṇesu sakyaputtiyesu pabbajeyyaṃ. tattha bhikkhū ceva upaṭṭhahissanti,
jīvako ca komārabhacco tikicchissati. somhi arogo vibbhamissāmī"ti. atha kho so
puriso bhikkhu upasankamitvā pabbajjaṃ yāci. taṃ bhikkhū pabbājesuṃ,
upasampādesuṃ. taṃ bhikkhū ceva upaṭṭhahiṃsu, jīvako ca komārabhacco tikicchi.
so arogo vibbhami.</p>

<p>
<span class="parno">425</span>
<a class="ms" id="p_3v_425"></a>
addasā kho jīvako komārabhacco taṃ purisaṃ vibbhantaṃ, disvāna taṃ purisaṃ
etadavoca—  "nanu tvaṃ, ayyo, bhikkhūsu pabbajito ahosī"ti? "evaṃ, ācariyā"ti.
"kissa pana tvaṃ, ayyo, evarūpamakāsī"ti? atha kho so puriso jīvakassa
komārabhaccassa etamatthaṃ ārocesi. jīvako komārabhacco ujjhāyati khiyyati
vipāceti—  "kathañhi nāma bhadantā pañcahi ābādhehi phuṭṭhaṃ pabbājessantī"ti.
atha kho jīvako komārabhacco yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho jīvako
komārabhacco bhagavantaṃ etadavoca—  "sādhu, bhante, ayyā pañcahi ābādhehi
phuṭṭhaṃ na pabbājeyyun"ti. atha kho bhagavā jīvakaṃ komārabhaccaṃ dhammiyā
kathāya sandassesi samādapesi samuttejesi sampahaṃsesi. atha kho jīvako
komārabhacco bhagavatā dhammiyā kathāya sandassito samādapito samuttejito
sampahaṃsito uṭṭhāyāsanā bhagavantaṃ abhivādetvā padakkhiṇaṃ katvā pakkāmi.
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "na, bhikkhave, pañcahi ābādhehi phuṭṭho pabbājetabbo. yo
pabbājeyya, āpatti dukkaṭassā"ti.</p>
<h2>27 rājabhaṭavatthu</h2>

<p>
<span class="parno">426</span>
<a class="ms" id="p_3v_426"></a>
<a class="msdiv" id="msdiv90"></a>
tena kho pana samayena rañño māgadhassa seniyassa bimbisārassa paccanto kupito
hoti. atha kho rājā māgadho seniyo bimbisāro senānāyake mahāmatte āṇāpesi—
"gacchatha, bhaṇe, paccantaṃ uccinathā"ti. "evaṃ, devā"ti kho senānāyakā
mahāmattā rañño māgadhassa seniyassa bimbisārassa paccassosuṃ. atha kho
abhiññātānaṃ abhiññātānaṃ yodhānaṃ etadahosi—  "mayaṃ kho yuddhābhinandino
gacchantā pāpañca karoma, bahuñca apuññaṃ pasavāma. kena nu kho mayaṃ upāyena
pāpā ca virameyyāma kalyāṇañca kareyyāmā"ti?</p>

<p>
<span class="parno">427</span>
<a class="ms" id="p_3v_427"></a>
atha kho tesaṃ yodhānaṃ etadahosi—  "ime kho samaṇā sakyaputtiyā dhammacārino
samacārino brahmacārino saccavādino sīlavanto kalyāṇadhammā. sace kho mayaṃ
samaṇesu sakyaputtiyesu pabbajeyyāma, evaṃ mayaṃ pāpā ca virameyyāma kalyāṇañca
kareyyāmā"ti. atha kho te yodhā bhikkhū upasankamitvā pabbajjaṃ yāciṃsu. te
bhikkhū pabbājesuṃ, upasampādesuṃ. senānāyakā mahāmattā rājabhaṭe pucchiṃsu—
"kiṃ nu kho, bhaṇe, itthannāmo ca itthannāmo ca yodhā na dissantī"ti?
"itthannāmo ca itthannāmo ca, sāmi, yodhā bhikkhūsu pabbajitā"ti. senānāyakā
mahāmattā ujjhāyanti khiyyanti vipācenti—  "kathañhi nāma samaṇā sakyaputtiyā
rājabhaṭaṃ pabbājessantī"ti. senānāyakā mahāmattā rañño māgadhassa seniyassa
bimbisārassa etamatthaṃ ārocesuṃ.</p>

<p>
<span class="parno">428</span>
<a class="ms" id="p_3v_428"></a>
atha kho rājā māgadho seniyo bimbisāro vohārike mahāmatte pucchi—  "yo, bhaṇe,
rājabhaṭaṃ pabbājeti, kiṃ so pasavatī"ti? "upajjhāyassa, deva, sīsaṃ chetabbaṃ,
anussāvakassa jivhā uddharitabbā, gaṇassa upaḍḍhaphāsukā bhañjitabbā"ti. atha
kho rājā māgadho seniyo bimbisāro yena bhagavā tenupasankami, upasankamitvā
bhagavantaṃ abhivādetvā ekamantaṃ nisīdi. ekamantaṃ nisinno kho rājā māgadho
seniyo bimbisāro bhagavantaṃ etadavoca—  "santi, bhante, rājāno assaddhā
appasannā. te appamattakenapi bhikkhū viheṭheyyuṃ. sādhu, bhante, ayyā
rājabhaṭaṃ na pabbājeyyun"ti. atha kho bhagavā rājānaṃ māgadhaṃ seniyaṃ
bimbisāraṃ dhammiyā kathāya sandassesi samādapesi samuttejesi sampahaṃsesi.
atha kho rājā māgadho seniyo bimbisāro bhagavatā dhammiyā kathāya sandassito
samādapito samuttejito sampahaṃsito uṭṭhāyāsanā bhagavantaṃ abhivādetvā
padakkhiṇaṃ katvā pakkāmi. atha kho bhagavā etasmiṃ nidāne etasmiṃ pakaraṇe
dhammiṃ kathaṃ katvā bhikkhū āmantesi—  "na, bhikkhave, rājabhaṭo pabbājetabbo.
yo pabbājeyya, āpatti dukkaṭassā"ti.</p>
<h2>28 angulimālacoravatthu</h2>

<p>
<span class="parno">429</span>
<a class="ms" id="p_3v_429"></a>
<a class="msdiv" id="msdiv91"></a>
tena kho pana samayena coro angulimālo bhikkhūsu pabbajito hoti. manussā
passitvā ubbijjantipi, uttasantipi, palāyantipi, aññenapi gacchanti, aññenapi
mukhaṃ karonti, dvārampi thakenti. manussā ujjhāyanti khiyyanti vipācenti—
"kathañhi nāma samaṇā sakyaputtiyā dhajabandhaṃ coraṃ pabbājessantī"ti. assosuṃ
kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ. atha kho
te bhikkhū bhagavato etamatthaṃ ārocesuṃ … pe …   "na, bhikkhave, dhajabandho coro
pabbājetabbo. yo pabbājeyya, āpatti dukkaṭassā"ti.</p>
<h2>29 kārabhedakacoravatthu</h2>

<p>
<span class="parno">430</span>
<a class="ms" id="p_3v_430"></a>
<a class="msdiv" id="msdiv92"></a>
tena kho pana samayena raññā māgadhena seniyena bimbisārena anuññātaṃ hoti—
"ye samaṇesu sakyaputtiyesu pabbajanti, na te labbhā kiñci kātuṃ; svākkhāto
dhammo, carantu brahmacariyaṃ sammā dukkhassa antakiriyāyā"ti. tena kho pana
samayena aññataro puriso corikaṃ katvā kārāya baddho hoti. so kāraṃ bhinditvā
palāyitvā bhikkhūsu pabbajito hoti. manussā passitvā evamāhaṃsu—  "ayaṃ so
kārabhedako coro. handa naṃ nemā"ti. ekacce evamāhaṃsu—  "māyyo, evaṃ
avacuttha. anuññātaṃ raññā māgadhena seniyena bimbisārena—  ‘ye samaṇesu
sakyaputtiyesu pabbajanti, na te labbhā kiñci kātuṃ; svākkhāto dhammo, carantu
brahmacariyaṃ sammā dukkhassa antakiriyāyā’"ti. manussā ujjhāyanti khiyyanti
vipācenti—  "abhayūvarā ime samaṇā sakyaputtiyā, nayime labbhā kiñci kātuṃ.
kathañhi nāma samaṇā sakyaputtiyā kārabhedakaṃ coraṃ pabbājessantī"ti.
bhagavato etamatthaṃ ārocesuṃ. "na, bhikkhave, kārabhedako coro pabbājetabbo.
yo pabbājeyya, āpatti dukkaṭassā"ti.</p>
<h3>30 likhitakacoravatthu</h3>

<p>
<span class="parno">431</span>
<a class="ms" id="p_3v_431"></a>
<a class="msdiv" id="msdiv93"></a>
tena kho pana samayena aññataro puriso corikaṃ katvā palāyitvā bhikkhūsu
pabbajito hoti. so ca rañño antepure likhito hoti—  yattha passati, tattha
hantabboti. manussā passitvā evamāhaṃsu—  "ayaṃ so likhitako coro. handa naṃ
hanāmā"ti. ekacce evamāhaṃsu—  "māyyo, evaṃ avacuttha. anuññātaṃ raññā
māgadhena seniyena bimbisārena ‘ye samaṇesu sakyaputtiyesu pabbajanti, na te
labbhā kiñci kātuṃ, svākkhāto dhammo, carantu brahmacariyaṃ sammā dukkhassa
antakiriyāyā’"ti. manussā ujjhāyanti khiyyanti vipācenti—  "abhayūvarā ime
samaṇā sakyaputtiyā, nayime labbhā kiñci kātuṃ. kathañhi nāma samaṇā
sakyaputtiyā likhitakaṃ coraṃ pabbājessantī"ti. bhagavato etamatthaṃ ārocesuṃ.
"na, bhikkhave, likhitako coro pabbājetabbo. yo pabbājeyya, āpatti
dukkaṭassā"ti.</p>
<h3>31 kasāhatavatthu</h3>

<p>
<span class="parno">432</span>
<a class="ms" id="p_3v_432"></a>
<a class="msdiv" id="msdiv94"></a>
tena kho pana samayena aññataro puriso kasāhato katadaṇḍakammo bhikkhūsu
pabbajito hoti. manussā ujjhāyanti khiyyanti vipācenti—  "kathañhi nāma samaṇā
sakyaputtiyā kasāhataṃ katadaṇḍakammaṃ pabbājessantī"ti. bhagavato etamatthaṃ
ārocesuṃ. "na, bhikkhave, kasāhato katadaṇḍakammo pabbājetabbo. yo pabbājeyya,
āpatti dukkaṭassā"ti.</p>
<h3>32 lakkhaṇāhatavatthu</h3>

<p>
<span class="parno">433</span>
<a class="ms" id="p_3v_433"></a>
<a class="msdiv" id="msdiv95"></a>
tena kho pana samayena aññataro puriso lakkhaṇāhato katadaṇḍakammo bhikkhūsu
pabbajito hoti. manussā ujjhāyanti khiyyanti vipācenti—  "kathañhi nāma samaṇā
sakyaputtiyā lakkhaṇāhataṃ katadaṇḍakammaṃ pabbājessantī"ti. bhagavato
etamatthaṃ ārocesuṃ. "na, bhikkhave, lakkhaṇāhato katadaṇḍakammo pabbājetabbo.
yo pabbājeyya, āpatti dukkaṭassā"ti.</p>
<h2>33 iṇāyikavatthu</h2>

<p>
<span class="parno">434</span>
<a class="ms" id="p_3v_434"></a>
<a class="msdiv" id="msdiv96"></a>
tena kho pana samayena aññataro puriso iṇāyiko palāyitvā bhikkhūsu pabbajito
hoti. dhaniyā passitvā evamāhaṃsu—  "ayaṃ so amhākaṃ iṇāyiko. handa naṃ
nemā"ti. ekacce evamāhaṃsu—  "māyyo, evaṃ avacuttha. anuññātaṃ raññā māgadhena
seniyena bimbisārena—  ‘ye samaṇesu sakyaputtiyesu pabbajanti, na te labbhā
kiñci kātuṃ; svākkhāto dhammo, carantu brahmacariyaṃ sammā dukkhassa
antakiriyāyā’"ti. manussā ujjhāyanti khiyyanti vipācenti—  "abhayūvarā ime
samaṇā sakyaputtiyā. nayime labbhā kiñci kātuṃ. kathañhi nāma samaṇā
sakyaputtiyā iṇāyikaṃ pabbājessantī"ti. bhagavato etamatthaṃ ārocesuṃ. "na,
bhikkhave, iṇāyiko pabbājetabbo. yo pabbājeyya, āpatti dukkaṭassā"ti.</p>
<h3>34 dāsavatthu</h3>

<p>
<span class="parno">435</span>
<a class="ms" id="p_3v_435"></a>
<a class="msdiv" id="msdiv97"></a>
tena kho pana samayena aññataro dāso palāyitvā bhikkhūsu pabbajito hoti. ayyakā
passitvā evamāhaṃsu—  "ayaṃ so amhākaṃ dāso. handa naṃ nemā"ti. ekacce
evamāhaṃsu—  "māyyo, evaṃ avacuttha, anuññātaṃ raññā māgadhena seniyena
bimbisārena ‘ye samaṇesu sakyaputtiyesu pabbajanti, na te labbhā kiñci kātuṃ,
svākkhāto dhammo, carantu brahmacariyaṃ sammā dukkhassa antakiriyāyā’"ti.
manussā ujjhāyanti khiyyanti vipācenti—  "abhayūvarā ime samaṇā sakyaputtiyā,
nayime labbhā kiñci kātuṃ. kathañhi nāma samaṇā sakyaputtiyā dāsaṃ
pabbājessantī"ti. bhagavato etamatthaṃ ārocesuṃ. "na, bhikkhave, dāso
pabbājetabbo. yo pabbājeyya, āpatti dukkaṭassā"ti.</p>
<h3>35 kammārabhaṇḍuvatthu</h3>

<p>
<span class="parno">436</span>
<a class="ms" id="p_3v_436"></a>
<a class="msdiv" id="msdiv98"></a>
tena kho pana samayena aññataro kammārabhaṇḍu mātāpitūhi saddhiṃ bhaṇḍitvā
ārāmaṃ gantvā bhikkhūsu pabbajito hoti. atha kho tassa kammārabhaṇḍussa
mātāpitaro taṃ kammārabhaṇḍuṃ vicinantā ārāmaṃ gantvā bhikkhū pucchiṃsu—  "api,
bhante, evarūpaṃ dārakaṃ passeyyāthā"ti? bhikkhū ajānaṃyeva āhaṃsu—  "na
jānāmā"ti, apassaṃyeva āhaṃsu—  "na passāmā"ti. atha kho tassa kammārabhaṇḍussa
mātāpitaro taṃ kammārabhaṇḍuṃ vicinantā bhikkhūsu pabbajitaṃ disvā ujjhāyanti
khiyyanti vipācenti—  "alajjino ime samaṇā sakyaputtiyā, dussīlā musāvādino.
jānaṃyeva āhaṃsu—  ‘na jānāmā’ti, passaṃyeva āhaṃsu—  ‘na passāmā’ti. ayaṃ
dārako bhikkhūsu pabbajito"ti. assosuṃ kho bhikkhū tassa kammārabhaṇḍussa
mātāpitūnaṃ ujjhāyantānaṃ khiyyantānaṃ vipācentānaṃ. atha kho te bhikkhū
bhagavato etamatthaṃ ārocesuṃ. "anujānāmi, bhikkhave, saṇghaṃ apaloketuṃ
bhaṇḍukammāyā"ti.</p>
<h2>36 upālidārakavatthu</h2>

<p>
<span class="parno">437</span>
<a class="ms" id="p_3v_437"></a>
<a class="msdiv" id="msdiv99"></a>
tena kho pana samayena rājagahe sattarasavaggiyā dārakā sahāyakā honti.
upālidārako tesaṃ pāmokkho hoti. atha kho upālissa mātāpitūnaṃ etadahosi—
"kena nu kho upāyena upāli amhākaṃ accayena sukhañca jīveyya, na ca
kilameyyā"ti? atha kho upālissa mātāpitūnaṃ etadahosi—  "sace kho upāli lekhaṃ
sikkheyya, evaṃ kho upāli amhākaṃ accayena sukhañca jīveyya, na ca
kilameyyā"ti. atha kho upālissa mātāpitūnaṃ etadahosi—  "sace kho upāli lekhaṃ
sikkhissati, anguliyo dukkhā bhavissanti. sace kho upāli gaṇanaṃ sikkheyya,
evaṃ kho upāli amhākaṃ accayena sukhañca jīveyya, na ca kilameyyā"ti. atha kho
upālissa mātāpitūnaṃ etadahosi—  "sace kho upāli gaṇanaṃ sikkhissati, urassa
dukkho bhavissati. sace kho upāli rūpaṃ sikkheyya, evaṃ kho upāli amhākaṃ
accayena sukhañca jīveyya, na ca kilameyyā"ti. atha kho upālissa mātāpitūnaṃ
etadahosi—  "sace kho upāli rūpaṃ sikkhissati, akkhīni dukkhā bhavissanti. ime
kho samaṇā sakyaputtiyā sukhasīlā sukhasamācārā, subhojanāni bhuñjitvā nivātesu
sayanesu sayanti. sace kho upāli samaṇesu sakyaputtiyesu pabbajeyya, evaṃ kho
upāli amhākaṃ accayena sukhañca jīveyya, na ca kilameyyā"ti.</p>

<p>
<span class="parno">438</span>
<a class="ms" id="p_3v_438"></a>
assosi kho upālidārako mātāpitūnaṃ imaṃ kathāsallāpaṃ. atha kho upālidārako
yena te dārakā tenupasankami, upasankamitvā te dārake etadavoca—  "etha mayaṃ,
ayyā, samaṇesu sakyaputtiyesu pabbajissāmā"ti. "sace kho tvaṃ, ayya,
pabbajissasi, evaṃ mayampi pabbajissāmā"ti. atha kho te dārakā ekamekassa
mātāpitaro upasankamitvā etadavocuṃ—  "anujānātha maṃ agārasmā anāgāriyaṃ
pabbajjāyā"ti. atha kho tesaṃ dārakānaṃ mātāpitaro—  "sabbepime dārakā
samānacchandā kalyāṇādhippāyā"ti—  anujāniṃsu. te bhikkhū upasankamitvā
pabbajjaṃ yāciṃsu. te bhikkhū pabbājesuṃ upasampādesuṃ. te rattiyā
paccūsasamayaṃ paccuṭṭhāya rodanti—  "yāguṃ detha, bhattaṃ detha, khādanīyaṃ
dethā"ti. bhikkhū evamāhaṃsu—  "āgametha, āvuso, yāva ratti vibhāyati. sace
yāgu bhavissati pivissatha, sace bhattaṃ bhavissati bhuñjissatha, sace
khādanīyaṃ bhavissati khādissatha; no ce bhavissati yāgu vā bhattaṃ vā
khādanīyaṃ vā, piṇḍāya caritvā bhuñjissathā"ti. evampi kho te bhikkhū bhikkhūhi
vuccamānā rodantiyeva "yāguṃ detha, bhattaṃ detha, khādanīyaṃ dethā"ti;
senāsanaṃ uhadantipi ummihantipi.</p>

<p>
<span class="parno">439</span>
<a class="ms" id="p_3v_439"></a>
assosi kho bhagavā rattiyā paccūsasamayaṃ paccuṭṭhāya dārakasaddaṃ. sutvāna
āyasmantaṃ ānandaṃ āmantesi—  "kiṃ nu kho so, ānanda, dārakasaddo"ti? atha kho
āyasmā ānando bhagavato etamatthaṃ ārocesi … pe …   "saccaṃ kira, bhikkhave,
bhikkhū jānaṃ ūnavīsativassaṃ puggalaṃ upasampādentī"ti? "saccaṃ, bhagavā"ti.
vigarahi buddho bhagavā … pe …   kathañhi nāma te, bhikkhave, moghapurisā jānaṃ
ūnavīsativassaṃ puggalaṃ upasampādessanti. ūnavīsativasso, bhikkhave, puggalo
akkhamo hoti sītassa uṇhassa jighacchāya pipāsāya
ḍaṃsa&shy;makasa&shy;vātātapa&shy;sarīsapa&shy;samphassānaṃ duruttānaṃ durāgatānaṃ vacanapathānaṃ
uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ
amanāpānaṃ pāṇaharānaṃ anadhivāsakajātiko hoti. vīsativassova kho, bhikkhave,
puggalo khamo hoti sītassa uṇhassa jighacchāya pipāsāya
ḍaṃsa&shy;makasa&shy;vātātapa&shy;sarīsapa&shy;samphassānaṃ duruttānaṃ durāgatānaṃ vacanapathānaṃ,
uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ
amanāpānaṃ pāṇaharānaṃ adhivāsakajātiko hoti. netaṃ, bhikkhave, appasannānaṃ
vā pasādāya, pasannānaṃ vā bhiyyobhāvāya … pe …   vigarahitvā … pe …   dhammiṃ kathaṃ
katvā bhikkhū āmantesi—  "na, bhikkhave, jānaṃ ūnavīsativasso puggalo
upasampādetabbo. yo upasampādeyya, yathādhammo kāretabbo"ti.</p>
<h3>37 ahivātakarogavatthu</h3>

<p>
<span class="parno">440</span>
<a class="ms" id="p_3v_440"></a>
<a class="msdiv" id="msdiv100"></a>
tena kho pana samayena aññataraṃ kulaṃ ahivātakarogena kālankataṃ hoti. tassa
pitāputtakā sesā honti. te bhikkhūsu pabbajitvā ekatova piṇḍāya caranti. atha
kho so dārako pituno bhikkhāya dinnāya upadhāvitvā etadavoca—  "mayhampi, tāta,
dehi; mayhampi, tāta, dehī"ti. manussā ujjhāyanti khiyyanti vipācenti—
"abrahmacārino ime samaṇā sakyaputtiyā. ayampi dārako bhikkhuniyā jāto"ti.
assosuṃ kho bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ.
atha kho te bhikkhū bhagavato etamatthaṃ ārocesuṃ. "na, bhikkhave,
ūnapannarasavasso dārako pabbājetabbo. yo pabbājeyya, āpatti dukkaṭassā"ti.</p>

<p>
<span class="parno">441</span>
<a class="ms" id="p_3v_441"></a>
tena kho pana samayena āyasmato ānandassa upaṭṭhākakulaṃ saddhaṃ pasannaṃ
ahivātakarogena kālankataṃ hoti, dve ca dārakā sesā honti. te porāṇakena
āciṇṇakappena bhikkhū passitvā upadhāvanti. bhikkhū apasādenti. te bhikkhūhi
apasādiyamānā rodanti. atha kho āyasmato ānandassa etadahosi—  "bhagavatā
paññattaṃ—  ‘na ūnapannarasavasso dārako pabbājetabbo’ti. ime ca dārakā
ūnapannarasavassā. kena nu kho upāyena ime dārakā na vinasseyyun"ti? atha kho
āyasmā ānando bhagavato etamatthaṃ ārocesi. "ussahanti pana te, ānanda, dārakā
kāke uḍḍāpetun"ti? "ussahanti, bhagavā"ti. atha kho bhagavā etasmiṃ nidāne
etasmiṃ pakaraṇe dhammiṃ kathaṃ katvā bhikkhū āmantesi—  "anujānāmi, bhikkhave,
ūnapannarasavassaṃ dārakaṃ kākuḍḍepakaṃ pabbājetun"ti.</p>
<h2>38 kaṇṭakavatthu</h2>

<p>
<span class="parno">442</span>
<a class="ms" id="p_3v_442"></a>
<a class="msdiv" id="msdiv101"></a>
tena kho pana samayena āyasmato upanandassa sakyaputtassa dve sāmaṇerā honti—
kaṇṭako ca mahako ca. te aññamaññaṃ dūsesuṃ. bhikkhū ujjhāyanti khiyyanti
vipācenti—  "kathañhi nāma sāmaṇerā evarūpaṃ anācāraṃ ācarissantī"ti. bhagavato
etamatthaṃ ārocesuṃ. "na, bhikkhave, ekena dve sāmaṇerā upaṭṭhāpetabbā. yo
upaṭṭhāpeyya, āpatti dukkaṭassā"ti.</p>
<h3>39 āhundarikavatthu</h3>

<p>
<span class="parno">443</span>
<a class="ms" id="p_3v_443"></a>
<a class="msdiv" id="msdiv102"></a>
tena kho pana samayena bhagavā tattheva rājagahe vassaṃ vasi, tattha hemantaṃ,
tattha gimhaṃ. manussā ujjhāyanti khiyyanti vipācenti—  "āhundarikā samaṇānaṃ
sakyaputtiyānaṃ disā andhakārā, na imesaṃ disā pakkhāyantī"ti. assosuṃ kho
bhikkhū tesaṃ manussānaṃ ujjhāyantānaṃ khiyyantānaṃ vipācentānaṃ. atha kho te
bhikkhū bhagavato etamatthaṃ ārocesuṃ. atha kho bhagavā āyasmantaṃ ānandaṃ
āmantesi—  "gacchānanda, avāpuraṇaṃ ādāya anupariveṇiyaṃ bhikkhūnaṃ ārocehi—
‘icchatāvuso bhagavā dakkhiṇāgiriṃ cārikaṃ pakkamituṃ. yassāyasmato attho, so
āgacchatū’"ti. "evaṃ, bhante"ti kho āyasmā ānando bhagavato paṭissuṇitvā
avāpuraṇaṃ ādāya anupariveṇiyaṃ bhikkhūnaṃ ārocesi—  "icchatāvuso, bhagavā
dakkhiṇāgiriṃ cārikaṃ pakkamituṃ. yassāyasmato attho, so āgacchatū"ti. bhikkhū
evamāhaṃsu—  "bhagavatā, āvuso ānanda, paññattaṃ dasavassāni nissāya vatthuṃ,
dasavassena nissayaṃ dātuṃ. tattha ca no gantabbaṃ bhavissati, nissayo ca
gahetabbo bhavissati, ittaro ca vāso bhavissati, puna ca paccāgantabbaṃ
bhavissati, puna ca nissayo gahetabbo bhavissati. sace amhākaṃ ācariyupajjhāyā
gamissanti, mayampi gamissāma; no ce amhākaṃ ācariyupajjhāyā gamissanti,
mayampi na gamissāma. lahucittakatā no, āvuso ānanda, paññāyissatī"ti. atha kho
bhagavā ogaṇena bhikkhusaṇghena dakkhiṇāgiriṃ cārikaṃ pakkāmi.</p>
<h2>40 nissayamuccanakakathā</h2>

<p>
<span class="parno">444</span>
<a class="ms" id="p_3v_444"></a>
<a class="msdiv" id="msdiv103"></a>
atha kho bhagavā dakkhiṇāgirismiṃ yathābhirantaṃ viharitvā punadeva rājagahaṃ
paccāgacchi. atha kho bhagavā āyasmantaṃ ānandaṃ āmantesi—  "kiṃ nu kho,
ānanda, tathāgato ogaṇena bhikkhusaṇghena dakkhiṇāgiriṃ cārikaṃ pakkanto"ti?
atha kho āyasmā ānando bhagavato etamatthaṃ ārocesi. atha kho bhagavā etasmiṃ
nidāne etasmiṃ pakaraṇe dhammiṃ kathaṃ katvā bhikkhū āmantesi—  "anujānāmi,
bhikkhave, byattena bhikkhunā paṭibalena pañcavassāni nissāya vatthuṃ,
abyattena yāvajīvaṃ.</p>
<hr>

<p>
<span class="parno">445</span>
<a class="ms" id="p_3v_445"></a>
pañcahi, bhikkhave, angehi samannāgatena bhikkhunā na anissitena vatthabbaṃ. na
asekkhena sīlakkhandhena samannāgato hoti na asekkhena samādhikkhandhena, na
asekkhena paññākkhandhena na asekkhena vimuttikkhandhena na asekkhena
vimuttiñāṇadassanakkhandhena samannāgato hoti—  imehi kho, bhikkhave,
pañcahangehi samannāgatena bhikkhunā na anissitena vatthabbaṃ. (1)</p>

<p>
<span class="parno">446</span>
<a class="ms" id="p_3v_446"></a>
pañcahi, bhikkhave, angehi samannāgatena bhikkhunā anissitena vatthabbaṃ.
asekkhena sīlakkhandhena samannāgato hoti asekkhena samādhikkhandhena.
asekkhena paññākkhandhena …   asekkhena vimuttikkhandhena …   asekkhena
vimuttiñāṇadassanakkhandhena samannāgato hoti—  imehi kho, bhikkhave,
pañcahangehi samannāgatena bhikkhunā anissitena vatthabbaṃ. (2)</p>
<hr>

<p>
<span class="parno">447</span>
<a class="ms" id="p_3v_447"></a>
aparehipi, bhikkhave, pañcahangehi samannāgatena bhikkhunā na anissitena
vatthabbaṃ. assaddho hoti, ahiriko hoti, anottappī hoti, kusīto hoti,
muṭṭhassati hoti—  imehi kho, bhikkhave, pañcahangehi samannāgatena bhikkhunā
na anissitena vatthabbaṃ. (3)</p>

<p>
<span class="parno">448</span>
<a class="ms" id="p_3v_448"></a>
pañcahi, bhikkhave, angehi samannāgatena bhikkhunā anissitena vatthabbaṃ.
saddho hoti, hirimā hoti, ottappī hoti, āraddhavīriyo hoti, upaṭṭhitassati
hoti—  imehi kho, bhikkhave, pañcahangehi samannāgatena bhikkhunā anissitena
vatthabbaṃ. (4)</p>

<p>
<span class="parno">449</span>
<a class="ms" id="p_3v_449"></a>
aparehipi, bhikkhave, pañcahangehi samannāgatena bhikkhunā na anissitena
vatthabbaṃ. adhisīle sīlavipanno hoti, ajjhācāre ācāravipanno hoti, atidiṭṭhiyā
diṭṭhivipanno hoti, appassuto hoti, duppañño hoti—  imehi kho, bhikkhave,
pañcahangehi samannāgatena bhikkhunā na anissitena vatthabbaṃ. (5)</p>

<p>
<span class="parno">450</span>
<a class="ms" id="p_3v_450"></a>
pañcahi, bhikkhave, angehi samannāgatena bhikkhunā anissitena vatthabbaṃ. na
adhisīle sīlavipanno hoti, na ajjhācāre ācāravipanno hoti, na atidiṭṭhiyā
diṭṭhivipanno hoti, bahussuto hoti, paññavā hoti—  imehi kho, bhikkhave,
pañcahangehi samannāgatena bhikkhunā anissitena vatthabbaṃ. (6)</p>

<p>
<span class="parno">451</span>
<a class="ms" id="p_3v_451"></a>
aparehipi, bhikkhave, pañcahangehi samannāgatena bhikkhunā na anissitena
vatthabbaṃ. āpattiṃ na jānāti, anāpattiṃ na jānāti, lahukaṃ āpattiṃ na jānāti,
garukaṃ āpattiṃ na jānāti, ubhayāni kho panassa pātimokkhāni vitthārena na
svāgatāni honti na suvibhattāni na suppavattīni na suvinicchitāni suttaso
anubyañjanaso—  imehi kho, bhikkhave, pañcahangehi samannāgatena bhikkhunā na
anissitena vatthabbaṃ. (7)</p>
<hr>

<p>
<span class="parno">452</span>
<a class="ms" id="p_3v_452"></a>
pañcahi, bhikkhave, angehi samannāgatena bhikkhunā anissitena vatthabbaṃ.
āpattiṃ jānāti, anāpattiṃ jānāti, lahukaṃ āpattiṃ jānāti, garukaṃ āpattiṃ
jānāti, ubhayāni kho panassa pātimokkhāni vitthārena svāgatāni honti
suvibhattāni suppavattīni suvinicchitāni suttaso anubyañjanaso—  imehi kho,
bhikkhave, pañcahangehi samannāgatena bhikkhunā anissitena vatthabbaṃ. (8)</p>

<p>
<span class="parno">453</span>
<a class="ms" id="p_3v_453"></a>
aparehipi, bhikkhave, pañcahangehi samannāgatena bhikkhunā na anissitena
vatthabbaṃ. āpattiṃ na jānāti, anāpattiṃ na jānāti, lahukaṃ āpattiṃ na jānāti,
garukaṃ āpattiṃ na jānāti, ūnapañcavasso hoti—  imehi kho, bhikkhave,
pañcahangehi samannāgatena bhikkhunā na anissitena vatthabbaṃ. (9)</p>

<p>
<span class="parno">454</span>
<a class="ms" id="p_3v_454"></a>
pañcahi, bhikkhave, angehi samannāgatena bhikkhunā anissitena vatthabbaṃ.
āpattiṃ jānāti, anāpattiṃ jānāti, lahukaṃ āpattiṃ jānāti, garukaṃ āpattiṃ
jānāti, pañcavasso vā hoti atirekapañcavasso vā—  imehi kho, bhikkhave,
pañcahangehi samannāgatena bhikkhunā anissitena vatthabbaṃ. (10)</p>
<p class="endsutta">
<span class="parno">455</span>
<a class="ms" id="p_3v_455"></a>
pañcakadasavāro niṭṭhito.</p>
<hr>

<p>
<span class="parno">456</span>
<a class="ms" id="p_3v_456"></a>
<a class="msdiv" id="msdiv104"></a>
chahi, bhikkhave, angehi samannāgatena bhikkhunā na anissitena vatthabbaṃ. na
asekkhena sīlakkhandhena samannāgato hoti, na asekkhena samādhikkhandhena, na
asekkhena paññākkhandhena, na asekkhena vimuttikkhandhena, na asekkhena
vimuttiñāṇadassanakkhandhena samannāgato hoti, ūnapañcavasso hoti—  imehi kho,
bhikkhave, chahangehi samannāgatena bhikkhunā na anissitena vatthabbaṃ. (1)</p>

<p>
<span class="parno">457</span>
<a class="ms" id="p_3v_457"></a>
chahi, bhikkhave, angehi samannāgatena bhikkhunā anissitena vatthabbaṃ.
asekkhena sīlakkhandhena samannāgato hoti, asekkhena samādhikkhandhena,
asekkhena paññākkhandhena, asekkhena vimuttikkhandhena, asekkhena
vimuttiñāṇadassanakkhandhena samannāgato hoti, pañcavasso vā hoti
atirekapañcavasso vā—  imehi kho, bhikkhave, chahangehi samannāgatena bhikkhunā
anissitena vatthabbaṃ. (2)</p>

<p>
<span class="parno">458</span>
<a class="ms" id="p_3v_458"></a>
aparehipi, bhikkhave, chahangehi samannāgatena bhikkhunā na anissitena
vatthabbaṃ. assaddho hoti, ahiriko hoti, anottappī hoti, kusīto hoti,
muṭṭhassati hoti, ūnapañcavasso hoti—  imehi kho, bhikkhave, chahangehi
samannāgatena bhikkhunā na anissitena vatthabbaṃ. (3)</p>

<p>
<span class="parno">459</span>
<a class="ms" id="p_3v_459"></a>
chahi, bhikkhave, angehi samannāgatena bhikkhunā anissitena vatthabbaṃ. saddho
hoti, hirimā hoti, ottappī hoti, āraddhavīriyo hoti, upaṭṭhitassati hoti,
pañcavasso vā hoti atirekapañcavasso vā—  imehi kho, bhikkhave, chahangehi
samannāgatena bhikkhunā anissitena vatthabbaṃ. (4)</p>

<p>
<span class="parno">460</span>
<a class="ms" id="p_3v_460"></a>
aparehipi, bhikkhave, chahangehi samannāgatena bhikkhunā na anissitena
vatthabbaṃ. adhisīle sīlavipanno hoti, ajjhācāre ācāravipanno hoti, atidiṭṭhiyā
diṭṭhivipanno hoti, appassuto hoti, duppañño hoti, ūnapañcavasso hoti—  imehi
kho, bhikkhave, chahangehi samannāgatena bhikkhunā na anissitena vatthabbaṃ.
(5)</p>

<p>
<span class="parno">461</span>
<a class="ms" id="p_3v_461"></a>
chahi, bhikkhave, angehi samannāgatena bhikkhunā anissitena vatthabbaṃ. na
adhisīle sīlavipanno hoti, na ajjhācāre ācāravipanno hoti, na atidiṭṭhiyā
diṭṭhivipanno hoti, bahussuto hoti, paññavā hoti, pañcavasso vā hoti
atirekapañcavasso vā—  imehi kho, bhikkhave, chahangehi samannāgatena bhikkhunā
anissitena vatthabbaṃ. (6)</p>
<hr>

<p>
<span class="parno">462</span>
<a class="ms" id="p_3v_462"></a>
aparehipi, bhikkhave, chahangehi samannāgatena bhikkhunā na anissitena
vatthabbaṃ. āpattiṃ na jānāti, anāpattiṃ na jānāti, lahukaṃ āpattiṃ na jānāti,
garukaṃ āpattiṃ na jānāti, ubhayāni kho panassa pātimokkhāni vitthārena na
svāgatāni honti na suvibhattāni na suppavattīni na suvinicchitāni suttaso
anubyañjanaso, ūnapañcavasso hoti—  imehi kho, bhikkhave, chahangehi
samannāgatena bhikkhunā na anissitena vatthabbaṃ. (7)</p>

<p>
<span class="parno">463</span>
<a class="ms" id="p_3v_463"></a>
chahi, bhikkhave, angehi samannāgatena bhikkhunā anissitena vatthabbaṃ. āpattiṃ
jānāti, anāpattiṃ jānāti, lahukaṃ āpattiṃ jānāti, garukaṃ āpattiṃ jānāti,
ubhayāni kho panassa pātimokkhāni vitthārena svāgatāni honti suvibhattāni
suppavattīni suvinicchitāni suttaso anubyañjanaso, pañcavasso vā hoti
atirekapañcavasso vā—  imehi kho, bhikkhave, chahangehi samannāgatena bhikkhunā
anissitena vatthabban"ti. (8)</p>
<hr>
<p class="endsutta">
<span class="parno">464</span>
<a class="ms" id="p_3v_464"></a>
abhayūvarabhāṇavāro niṭṭhito aṭṭhamo.</p>
<h2>41 rāhulavatthu</h2>

<p>
<span class="parno">465</span>
<a class="ms" id="p_3v_465"></a>
<a class="msdiv" id="msdiv105"></a>
atha kho bhagavā rājagahe yathābhirantaṃ viharitvā yena kapilavatthu tena
cārikaṃ pakkāmi. anupubbena cārikaṃ caramāno yena kapilavatthu tadavasari.
tatra sudaṃ bhagavā sakkesu viharati kapilavatthusmiṃ nigrodhārāme. atha kho
bhagavā pubbaṇhasamayaṃ nivāsetvā pattacīvaramādāya yena suddhodanassa sakkassa
nivesanaṃ tenupasankami, upasankamitvā paññatte āsane nisīdi. atha kho
rāhulamātā devī rāhulaṃ kumāraṃ etadavoca—  "eso te, rāhula, pitā. gacchassu,
dāyajjaṃ yācāhī"ti. atha kho rāhulo kumāro yena bhagavā tenupasankami,
upasankamitvā bhagavato purato, aṭṭhāsi—  "sukhā te, samaṇa, chāyā"ti. atha kho
bhagavā uṭṭhāyāsanā pakkāmi. atha kho rāhulo kumāro bhagavantaṃ piṭṭhito
piṭṭhito anubandhi—  "dāyajjaṃ me, samaṇa, dehi; dāyajjaṃ me, samaṇa, dehī"ti.
atha kho bhagavā āyasmantaṃ sāriputtaṃ āmantesi—  "tena hi tvaṃ, sāriputta,
rāhulaṃ kumāraṃ pabbājehī"ti. "kathāhaṃ, bhante, rāhulaṃ kumāraṃ pabbājemī"ti?</p>

<p>
<span class="parno">466</span>
<a class="ms" id="p_3v_466"></a>
atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū
āmantesi—  "anujānāmi, bhikkhave, tīhi saraṇagamanehi sāmaṇerapabbajjaṃ. evañca
pana, bhikkhave, pabbājetabbo—  paṭhamaṃ kesamassuṃ ohārāpetvā kāsāyāni
vatthāni acchādāpetvā ekaṃsaṃ uttarāsangaṃ kārāpetvā bhikkhūnaṃ pāde vandāpetvā
ukkuṭikaṃ nisīdāpetvā añjaliṃ paggaṇhāpetvā ‘evaṃ vadehī’ti vattabbo—</p>
<blockquote>

<p>
<span class="parno">467</span>
<a class="ms" id="p_3v_467"></a>
‘buddhaṃ saraṇaṃ gacchāmi,<br>
dhammaṃ saraṇaṃ gacchāmi,<br>
saṇghaṃ saraṇaṃ gacchāmi.<br></p>

<p>
<span class="parno">468</span>
<a class="ms" id="p_3v_468"></a>
dutiyampi buddhaṃ saraṇaṃ gacchāmi,<br>
dutiyampi dhammaṃ saraṇaṃ gacchāmi,<br>
dutiyampi saṇghaṃ saraṇaṃ gacchāmi.<br></p>

<p>
<span class="parno">469</span>
<a class="ms" id="p_3v_469"></a>
tatiyampi buddhaṃ saraṇaṃ gacchāmi,<br>
tatiyampi dhammaṃ saraṇaṃ gacchāmi,<br>
tatiyampi saṇghaṃ saraṇaṃ gacchāmī’ti.<br></p>
</blockquote>

<p>
<span class="parno">470</span>
<a class="ms" id="p_3v_470"></a>
anujānāmi, bhikkhave, imehi tīhi saraṇagamanehi sāmaṇerapabbajjan"ti. atha kho
āyasmā sāriputto rāhulaṃ kumāraṃ pabbājesi.</p>

<p>
<span class="parno">471</span>
<a class="ms" id="p_3v_471"></a>
atha kho suddhodano sakko yena bhagavā tenupasankami, upasankamitvā bhagavantaṃ
abhivādetvā ekamantaṃ nisīdi. ekamantaṃ nisinno kho suddhodano sakko
bhagavantaṃ etadavoca—  "ekāhaṃ, bhante, bhagavantaṃ varaṃ yācāmī"ti.
"atikkantavarā kho, gotama, tathāgatā"ti. "yañca, bhante, kappati, yañca
anavajjan"ti. "vadehi, gotamā"ti. "bhagavati me, bhante, pabbajite anappakaṃ
dukkhaṃ ahosi, tathā nande, adhimattaṃ rāhule. puttapemaṃ, bhante, chaviṃ
chindati, chaviṃ chetvā cammaṃ chindati, cammaṃ chetvā maṃsaṃ chindati, maṃsaṃ
chetvā nhāruṃ chindati, nhāruṃ chetvā aṭṭhiṃ chindati, aṭṭhiṃ chetvā
aṭṭhimiñjaṃ āhacca tiṭṭhati. sādhu, bhante, ayyā ananuññātaṃ mātāpitūhi puttaṃ
na pabbājeyyun"ti. atha kho bhagavā suddhodanaṃ sakkaṃ dhammiyā kathāya
sandassesi samādapesi samuttejesi sampahaṃsesi. atha kho suddhodano sakko
bhagavatā dhammiyā kathāya sandassito samādapito samuttejito sampahaṃsito
uṭṭhāyāsanā bhagavantaṃ abhivādetvā padakkhiṇaṃ katvā pakkāmi. atha kho bhagavā
etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi—  "na,
bhikkhave, ananuññāto mātāpitūhi putto pabbājetabbo. yo pabbājeyya, āpatti
dukkaṭassā"ti.</p>

<p>
<span class="parno">472</span>
<a class="ms" id="p_3v_472"></a>
atha kho bhagavā kapilavatthusmiṃ yathābhirantaṃ viharitvā yena sāvatthi tena
cārikaṃ pakkāmi. anupubbena cārikaṃ caramāno yena sāvatthi tadavasari. tatra
sudaṃ bhagavā sāvatthiyaṃ viharati jetavane anāthapiṇḍikassa ārāme. tena kho
pana samayena āyasmato sāriputtassa upaṭṭhākakulaṃ āyasmato sāriputtassa
santike dārakaṃ pāhesi—  "imaṃ dārakaṃ thero pabbājetū"ti. atha kho āyasmato
sāriputtassa etadahosi—  "bhagavatā paññattaṃ—  ‘na ekena dve sāmaṇerā
upaṭṭhāpetabbā’ti. ayañca me rāhulo sāmaṇero. kathaṃ nu kho mayā
paṭipajjitabban"ti? bhagavato etamatthaṃ ārocesi. "anujānāmi, bhikkhave,
byattena bhikkhunā paṭibalena ekena dve sāmaṇere upaṭṭhāpetuṃ, yāvatake vā pana
ussahati ovadituṃ anusāsituṃ tāvatake upaṭṭhāpetun"ti.</p>
<h2>42 sikkhāpadakathā</h2>

<p>
<span class="parno">473</span>
<a class="ms" id="p_3v_473"></a>
<a class="msdiv" id="msdiv106"></a>
atha kho sāmaṇerānaṃ etadahosi—  "kati nu kho amhākaṃ sikkhāpadāni, kattha ca
amhehi sikkhitabban"ti? bhagavato etamatthaṃ ārocesuṃ … pe …   "anujānāmi,
bhikkhave, sāmaṇerānaṃ dasa sikkhāpadāni, tesu ca sāmaṇerehi sikkhituṃ—
pāṇātipātā veramaṇī, adinnādānā veramaṇī, abrahmacariyā veramaṇī, musāvādā
veramaṇī, surāmerayamajjapamādaṭṭhānā veramaṇī, vikālabhojanā veramaṇī,
naccagītavāditavisūkadassanā veramaṇī,
mālā&shy;gandha&shy;vilepana&shy;dhāraṇa&shy;maṇḍana&shy;vibhūsanaṭṭhānā veramaṇī, uccāsayanamahāsayanā
veramaṇī, jātarūparajatapaṭiggahaṇā veramaṇī. anujānāmi, bhikkhave, sāmaṇerānaṃ
imāni dasa sikkhāpadāni, imesu ca sāmaṇerehi sikkhitun"ti.</p>
<h3>43 daṇḍakammavatthu</h3>

<p>
<span class="parno">474</span>
<a class="ms" id="p_3v_474"></a>
<a class="msdiv" id="msdiv107"></a>
tena kho pana samayena sāmaṇerā bhikkhūsu agāravā appatissā asabhāgavuttikā
viharanti. bhikkhū ujjhāyanti khiyyanti vipācenti—  "kathañhi nāma sāmaṇerā
bhikkhūsu agāravā appatissā asabhāgavuttikā viharissantī"ti. bhagavato
etamatthaṃ ārocesuṃ … pe …   "anujānāmi, bhikkhave, pañcahangehi samannāgatassa
sāmaṇerassa daṇḍakammaṃ kātuṃ. bhikkhūnaṃ alābhāya parisakkati, bhikkhūnaṃ
anatthāya parisakkati, bhikkhūnaṃ avāsāya parisakkati, bhikkhū akkosati
paribhāsati, bhikkhū bhikkhūhi bhedeti—  anujānāmi, bhikkhave, imehi
pañcahangehi samannāgatassa sāmaṇerassa daṇḍakammaṃ kātun"ti.</p>

<p>
<span class="parno">475</span>
<a class="ms" id="p_3v_475"></a>
atha kho bhikkhūnaṃ etadahosi—  "kiṃ nu kho daṇḍakammaṃ kātabban"ti? bhagavato
etamatthaṃ ārocesuṃ. "anujānāmi, bhikkhave, āvaraṇaṃ kātun"ti.</p>
<hr>

<p>
<span class="parno">476</span>
<a class="ms" id="p_3v_476"></a>
tena kho pana samayena bhikkhū sāmaṇerānaṃ sabbaṃ saṇghārāmaṃ āvaraṇaṃ karonti.
sāmaṇerā ārāmaṃ pavisituṃ alabhamānā pakkamantipi, vibbhamantipi, titthiyesupi
sankamanti. bhagavato etamatthaṃ ārocesuṃ. "na, bhikkhave, sabbo saṇghārāmo
āvaraṇaṃ kātabbo. yo kareyya, āpatti dukkaṭassa. anujānāmi, bhikkhave, yattha
vā vasati, yattha vā paṭikkamati, tattha āvaraṇaṃ kātun"ti.</p>

<p>
<span class="parno">477</span>
<a class="ms" id="p_3v_477"></a>
tena kho pana samayena bhikkhū sāmaṇerānaṃ mukhadvārikaṃ āhāraṃ āvaraṇaṃ
karonti. manussā yāgupānampi saṇghabhattampi karontā sāmaṇere evaṃ vadenti—
"etha, bhante, yāguṃ pivatha; etha, bhante, bhattaṃ bhuñjathā"ti. sāmaṇerā evaṃ
vadenti—  "nāvuso, labbhā. bhikkhūhi āvaraṇaṃ katan"ti. manussā ujjhāyanti
khiyyanti vipācenti—  "kathañhi nāma bhadantā sāmaṇerānaṃ mukhadvārikaṃ āhāraṃ
āvaraṇaṃ karissantī"ti. bhagavato etamatthaṃ ārocesuṃ. "na, bhikkhave,
mukhadvāriko āhāro āvaraṇaṃ kātabbo. yo kareyya, āpatti dukkaṭassā"ti.</p>
<p class="endsutta">
<span class="parno">478</span>
<a class="ms" id="p_3v_478"></a>
daṇḍakammavatthu niṭṭhitaṃ.</p>
<h2>44 anāpucchāvaraṇavatthu</h2>

<p>
<span class="parno">479</span>
<a class="ms" id="p_3v_479"></a>
<a class="msdiv" id="msdiv108"></a>
tena kho pana samayena chabbaggiyā bhikkhū upajjhāye anāpucchā sāmaṇerānaṃ
āvaraṇaṃ karonti. upajjhāyā gavesanti—  "kathaṃ nu kho amhākaṃ sāmaṇerā na
dissantī"ti. bhikkhū evamāhaṃsu—  "chabbaggiyehi, āvuso, bhikkhūhi āvaraṇaṃ
katan"ti. upajjhāyā ujjhāyanti khiyyanti vipācenti—  "kathañhi nāma chabbaggiyā
bhikkhū amhe anāpucchā amhākaṃ sāmaṇerānaṃ āvaraṇaṃ karissantī"ti. bhagavato
etamatthaṃ ārocesuṃ. "na, bhikkhave, upajjhāye anāpucchā āvaraṇaṃ kātabbaṃ. yo
kareyya, āpatti dukkaṭassā"ti.</p>
<h3>45 apalāḷanavatthu</h3>

<p>
<span class="parno">480</span>
<a class="ms" id="p_3v_480"></a>
tena kho pana samayena chabbaggiyā bhikkhū therānaṃ bhikkhūnaṃ sāmaṇere
apalāḷenti. therā sāmaṃ dantakaṭṭhampi mukhodakampi gaṇhantā kilamanti.
bhagavato etamatthaṃ ārocesuṃ. "na, bhikkhave, aññassa parisā apalāḷetabbā. yo
apalāḷeyya, āpatti dukkaṭassā"ti.</p>
<h3>46 kaṇṭakasāmaṇeravatthu</h3>

<p>
<span class="parno">481</span>
<a class="ms" id="p_3v_481"></a>
tena kho pana samayena āyasmato upanandassa sakyaputtassa kaṇṭako nāma sāmaṇero
kaṇṭakiṃ nāma bhikkhuniṃ dūsesi. bhikkhū ujjhāyanti khiyyanti vipācenti—
"kathañhi nāma sāmaṇero evarūpaṃ anācāraṃ ācarissatī"ti. bhagavato etamatthaṃ
ārocesuṃ. "anujānāmi, bhikkhave, dasahangehi samannāgataṃ sāmaṇeraṃ nāsetuṃ.
pāṇātipātī hoti, adinnādāyī hoti, abrahmacārī hoti, musāvādī hoti, majjapāyī
hoti, buddhassa avaṇṇaṃ bhāsati, dhammassa avaṇṇaṃ bhāsati, saṇghassa avaṇṇaṃ
bhāsati, micchādiṭṭhiko hoti, bhikkhunidūsako hoti—  anujānāmi, bhikkhave,
imehi dasahangehi samannāgataṃ sāmaṇeraṃ nāsetun"ti.</p>
<h3>47 paṇḍakavatthu</h3>

<p>
<span class="parno">482</span>
<a class="ms" id="p_3v_482"></a>
<a class="msdiv" id="msdiv109"></a>
tena kho pana samayena aññataro paṇḍako bhikkhūsu pabbajito hoti. so dahare
dahare bhikkhū upasankamitvā evaṃ vadeti—  "etha, maṃ āyasmanto dūsethā"ti.
bhikkhū apasādenti—  "nassa, paṇḍaka, vinassa, paṇḍaka, ko tayā attho"ti. so
bhikkhūhi apasādito mahante mahante moḷigalle sāmaṇere upasankamitvā evaṃ
vadeti—  "etha, maṃ āvuso dūsethā"ti. sāmaṇerā apasādenti—  "nassa, paṇḍaka,
vinassa, paṇḍaka, ko tayā attho"ti. so sāmaṇerehi apasādito hatthibhaṇḍe
assabhaṇḍe upasankamitvā evaṃ vadeti—  "etha, maṃ āvuso dūsethā"ti.
hatthibhaṇḍā assabhaṇḍā dūsesuṃ. te ujjhāyanti khiyyanti vipācenti—  "paṇḍakā
ime samaṇā sakyaputtiyā. yepi imesaṃ na paṇḍakā, tepi ime paṇḍake dūsenti. evaṃ
ime sabbeva abrahmacārino"ti. assosuṃ kho bhikkhū tesaṃ hatthibhaṇḍānaṃ
assabhaṇḍānaṃ ujjhāyantānaṃ khiyyantānaṃ vipācentānaṃ. atha kho te bhikkhū
bhagavato etamatthaṃ ārocesuṃ. "paṇḍako, bhikkhave, anupasampanno na
upasampādetabbo, upasampanno nāsetabbo"ti. (1)</p>
<h3>48 theyyasaṃvāsakavatthu</h3>

<p>
<span class="parno">483</span>
<a class="ms" id="p_3v_483"></a>
<a class="msdiv" id="msdiv110"></a>
tena kho pana samayena aññataro purāṇakulaputto khīṇakolañño sukhumālo hoti.
atha kho tassa purāṇakulaputtassa khīṇakolaññassa etadahosi—  "ahaṃ kho
sukhumālo, na paṭibalo anadhigataṃ vā bhogaṃ adhigantuṃ, adhigataṃ vā bhogaṃ
phātiṃ kātuṃ. kena nu kho ahaṃ upāyena sukhañca jīveyyaṃ, na ca kilameyyan"ti?
atha kho tassa purāṇakulaputtassa khīṇakolaññassa etadahosi—  "ime kho samaṇā
sakyaputtiyā sukhasīlā sukhasamācārā, subhojanāni bhuñjitvā nivātesu sayanesu
sayanti. yannūnāhaṃ sāmaṃ pattacīvaraṃ paṭiyādetvā kesamassuṃ ohāretvā kāsāyāni
vatthāni acchādetvā ārāmaṃ gantvā bhikkhūhi saddhiṃ saṃvaseyyan"ti. atha kho
so purāṇakulaputto khīṇakolañño sāmaṃ pattacīvaraṃ paṭiyādetvā kesamassuṃ
ohāretvā kāsāyāni vatthāni acchādetvā ārāmaṃ gantvā bhikkhū abhivādeti. bhikkhū
evamāhaṃsu—  "kativassosi tvaṃ, āvuso"ti? "kiṃ etaṃ, āvuso, kativasso nāmā"ti?
"ko pana te, āvuso, upajjhāyo"ti? "kiṃ etaṃ, āvuso, upajjhāyo nāmā"ti? bhikkhū
āyasmantaṃ upāliṃ etadavocuṃ—  "inghāvuso upāli, imaṃ pabbajitaṃ
anuyuñjāhī"ti. atha kho so purāṇakulaputto khīṇakolañño āyasmatā upālinā
anuyuñjīyamāno etamatthaṃ ārocesi. āyasmā upāli bhikkhūnaṃ etamatthaṃ ārocesi.
bhikkhū bhagavato etamatthaṃ ārocesuṃ. "theyyasaṃvāsako, bhikkhave,
anupasampanno na upasampādetabbo, upasampanno nāsetabboti. titthiyapakkantako,
bhikkhave, anupasampanno na upasampādetabbo, upasampanno nāsetabbo"ti. (2 –⁠3)</p>
<h3>49 tiracchānagatavatthu</h3>

<p>
<span class="parno">484</span>
<a class="ms" id="p_3v_484"></a>
<a class="msdiv" id="msdiv111"></a>
tena kho pana samayena aññataro nāgo nāgayoniyā aṭṭīyati harāyati jigucchati.
atha kho tassa nāgassa etadahosi—  "kena nu kho ahaṃ upāyena nāgayoniyā ca
parimucceyyaṃ khippañca manussattaṃ paṭilabheyyan"ti. atha kho tassa nāgassa
etadahosi—  "ime kho samaṇā sakyaputtiyā dhammacārino samacārino brahmacārino
saccavādino sīlavanto kalyāṇadhammā. sace kho ahaṃ samaṇesu sakyaputtiyesu
pabbajeyyaṃ, evāhaṃ nāgayoniyā ca parimucceyyaṃ, khippañca manussattaṃ
paṭilabheyyan"ti. atha kho so nāgo māṇavakavaṇṇena bhikkhū upasankamitvā
pabbajjaṃ yāci. taṃ bhikkhū pabbājesuṃ, upasampādesuṃ. tena kho pana samayena
so nāgo aññatarena bhikkhunā saddhiṃ paccantime vihāre paṭivasati. atha kho so
bhikkhu rattiyā paccūsasamayaṃ paccuṭṭhāya ajjhokāse cankamati. atha kho so
nāgo tassa bhikkhuno nikkhante vissaṭṭho niddaṃ okkami. sabbo vihāro ahinā
puṇṇo, vātapānehi bhogā nikkhantā honti. atha kho so bhikkhu vihāraṃ
pavisissāmīti kavāṭaṃ paṇāmento addasa sabbaṃ vihāraṃ ahinā puṇṇaṃ, vātapānehi
bhoge nikkhante, disvāna bhīto vissaramakāsi. bhikkhū upadhāvitvā taṃ bhikkhuṃ
etadavocuṃ—  "kissa tvaṃ, āvuso, vissaramakāsī"ti? "ayaṃ, āvuso, sabbo vihāro
ahinā puṇṇo, vātapānehi bhogā nikkhantā"ti. atha kho so nāgo tena saddena
paṭibujjhitvā sake āsane nisīdi. bhikkhū evamāhaṃsu—  "kosi tvaṃ, āvuso"ti?
"ahaṃ, bhante, nāgo"ti. "kissa pana tvaṃ, āvuso, evarūpaṃ akāsī"ti? atha kho so
nāgo bhikkhūnaṃ etamatthaṃ ārocesi. bhikkhū bhagavato etamatthaṃ ārocesuṃ.</p>

<p>
<span class="parno">485</span>
<a class="ms" id="p_3v_485"></a>
atha kho bhagavā etasmiṃ nidāne etasmiṃ pakaraṇe bhikkhusaṇghaṃ sannipātāpetvā
taṃ nāgaṃ etadavoca—  "tumhe khottha nāgā aviruḷhidhammā imasmiṃ dhammavinaye.
gaccha tvaṃ, nāga, tattheva cātuddase pannarase aṭṭhamiyā ca pakkhassa
uposathaṃ upavasa, evaṃ tvaṃ nāgayoniyā ca parimuccissasi, khippañca
manussattaṃ paṭilabhissasī"ti. atha kho so nāgo aviruḷhidhammo kirāhaṃ imasmiṃ
dhammavinayeti dukkhī dummano assūni pavattayamāno vissaraṃ katvā pakkāmi. atha
kho bhagavā bhikkhū āmantesi—  "dveme, bhikkhave, paccayā nāgassa
sabhāvapātukammāya. yadā ca sajātiyā methunaṃ dhammaṃ paṭisevati, yadā ca
vissaṭṭho niddaṃ okkamati—  ime kho, bhikkhave, dve paccayā nāgassa
sabhāvapātukammāya. tiracchānagato, bhikkhave, anupasampanno na
upasampādetabbo, upasampanno nāsetabbo"ti. (4)</p>
<h3>50 mātughātakavatthu</h3>

<p>
<span class="parno">486</span>
<a class="ms" id="p_3v_486"></a>
<a class="msdiv" id="msdiv112"></a>
tena kho pana samayena aññataro māṇavako mātaraṃ jīvitā voropesi. so tena
pāpakena kammena aṭṭīyati harāyati jigucchati. atha kho tassa māṇavakassa
etadahosi—  "kena nu kho ahaṃ upāyena imassa pāpakassa kammassa nikkhantiṃ
kareyyan"ti? atha kho tassa māṇavakassa etadahosi—  "ime kho samaṇā
sakyaputtiyā dhammacārino samacārino brahmacārino saccavādino sīlavanto
kalyāṇadhammā. sace kho ahaṃ samaṇesu sakyaputtiyesu pabbajeyyaṃ, evāhaṃ imassa
pāpakassa kammassa nikkhantiṃ kareyyan"ti. atha kho so māṇavako bhikkhū
upasankamitvā pabbajjaṃ yāci. bhikkhū āyasmantaṃ upāliṃ etadavocuṃ—  "pubbepi
kho, āvuso upāli, nāgo māṇavakavaṇṇena bhikkhūsu pabbajito. inghāvuso upāli,
imaṃ māṇavakaṃ anuyuñjāhī"ti. atha kho so māṇavako āyasmatā upālinā
anuyuñjīyamāno etamatthaṃ ārocesi. āyasmā upāli bhikkhūnaṃ etamatthaṃ ārocesi.
bhikkhū bhagavato etamatthaṃ ārocesuṃ … pe …   "mātughātako, bhikkhave,
anupasampanno na upasampādetabbo, upasampanno nāsetabbo"ti. (5)</p>
<h3>51 pitughātakavatthu</h3>

<p>
<span class="parno">487</span>
<a class="ms" id="p_3v_487"></a>
<a class="msdiv" id="msdiv113"></a>
tena kho pana samayena aññataro māṇavako pitaraṃ jīvitā voropesi. so tena
pāpakena kammena aṭṭīyati harāyati jigucchati. atha kho tassa māṇavakassa
etadahosi—  "kena nu kho ahaṃ upāyena imassa pāpakassa kammassa nikkhantiṃ
kareyyan"ti. atha kho tassa māṇavakassa etadahosi—  "ime kho samaṇā
sakyaputtiyā dhammacārino samacārino brahmacārino saccavādino sīlavanto
kalyāṇadhammā, sace kho ahaṃ samaṇesu sakyaputtiyesu pabbajeyyaṃ, evāhaṃ imassa
pāpakassa kammassa nikkhantiṃ kareyyan"ti. atha kho so māṇavako bhikkhū
upasankamitvā pabbajjaṃ yāci. bhikkhū āyasmantaṃ upāliṃ etadavocuṃ—  "pubbepi
kho, āvuso upāli, nāgo māṇavakavaṇṇena bhikkhūsu pabbajito. inghāvuso, upāli,
imaṃ māṇavakaṃ anuyuñjāhī"ti. atha kho so māṇavako āyasmatā upālinā
anuyuñjīyamāno etamatthaṃ ārocesi. āyasmā upāli bhikkhūnaṃ etamatthaṃ ārocesi.
bhikkhū bhagavato etamatthaṃ ārocesuṃ. "pitughātako, bhikkhave, anupasampanno
na upasampādetabbo, upasampanno nāsetabbo"ti. (6)</p>
<h3>52 arahantaghātakavatthu</h3>

<p>
<span class="parno">488</span>
<a class="ms" id="p_3v_488"></a>
<a class="msdiv" id="msdiv114"></a>
tena kho pana samayena sambahulā bhikkhū sāketā sāvatthiṃ
addhānamaggappaṭipannā honti. antarāmagge corā nikkhamitvā ekacce bhikkhū
acchindiṃsu, ekacce bhikkhū haniṃsu. sāvatthiyā rājabhaṭā nikkhamitvā ekacce
core aggahesuṃ, ekacce corā palāyiṃsu. ye te palāyiṃsu te bhikkhūsu pabbajiṃsu,
ye te gahitā te vadhāya oniyyanti. addasaṃsu kho te palāyitvā pabbajitā te
core vadhāya oniyyamāne, disvāna evamāhaṃsu—  "sādhu kho mayaṃ palāyimhā, sacā
ca mayaṃ gayheyyāma, mayampi evameva haññeyyāmā"ti. bhikkhū evamāhaṃsu—  "kiṃ
pana tumhe, āvuso, akatthā"ti? atha kho te pabbajitā bhikkhūnaṃ etamatthaṃ
ārocesuṃ. bhikkhū bhagavato etamatthaṃ ārocesuṃ. "arahanto ete, bhikkhave,
bhikkhū. arahantaghātako, bhikkhave, anupasampanno na upasampādetabbo,
upasampanno nāsetabbo"ti. (7)</p>
<h3>53 bhikkhunidūsakavatthu</h3>

<p>
<span class="parno">489</span>
<a class="ms" id="p_3v_489"></a>
<a class="msdiv" id="msdiv115"></a>
tena kho pana samayena sambahulā bhikkhuniyo sāketā sāvatthiṃ
addhānamaggappaṭipannā honti. antarāmagge corā nikkhamitvā ekaccā bhikkhuniyo
acchindiṃsu, ekaccā bhikkhuniyo dūsesuṃ. sāvatthiyā rājabhaṭā nikkhamitvā
ekacce core aggahesuṃ, ekacce corā palāyiṃsu. ye te palāyiṃsu, te bhikkhūsu
pabbajiṃsu. ye te gahitā, te vadhāya oniyyanti. addasaṃsu kho te palāyitvā
pabbajitā te core vadhāya oniyyamāne, disvāna evamāhaṃsu—  "sādhu kho mayaṃ
palāyimhā, sacā ca mayaṃ gayheyyāma, mayampi evameva haññeyyāmā"ti. bhikkhū
evamāhaṃsu—  "kiṃ pana tumhe, āvuso, akatthā"ti. atha kho te pabbajitā
bhikkhūnaṃ etamatthaṃ ārocesuṃ. bhikkhū bhagavato etamatthaṃ ārocesuṃ.
"bhikkhunidūsako, bhikkhave, anupasampanno na upasampādetabbo, upasampanno
nāsetabboti. saṇghabhedako, bhikkhave, anupasampanno na upasampādetabbo,
upasampanno nāsetabboti. lohituppādako, bhikkhave, anupasampanno na
upasampādetabbo, upasampanno nāsetabbo"ti. (8 –⁠10)</p>
<h3>54 ubhatobyañjanakavatthu</h3>

<p>
<span class="parno">490</span>
<a class="ms" id="p_3v_490"></a>
<a class="msdiv" id="msdiv116"></a>
tena kho pana samayena aññataro ubhatobyañjanako bhikkhūsu pabbajito hoti. so
karotipi kārāpetipi. bhagavato etamatthaṃ ārocesuṃ. "ubhatobyañjanako,
bhikkhave, anupasampanno na upasampādetabbo, upasampanno nāsetabbo"ti. (11)</p>
<h3>55 anupajjhāyakādivatthu</h3>

<p>
<span class="parno">491</span>
<a class="ms" id="p_3v_491"></a>
<a class="msdiv" id="msdiv117"></a>
tena kho pana samayena bhikkhū anupajjhāyakaṃ upasampādenti. bhagavato
etamatthaṃ ārocesuṃ. "na, bhikkhave, anupajjhāyako upasampādetabbo. yo
upasampādeyya, āpatti dukkaṭassā"ti. (12)</p>

<p>
<span class="parno">492</span>
<a class="ms" id="p_3v_492"></a>
tena kho pana samayena bhikkhū saṇghena upajjhāyena upasampādenti. bhagavato
etamatthaṃ ārocesuṃ. "na, bhikkhave, saṇghena upajjhāyena upasampādetabbo. yo
upasampādeyya, āpatti dukkaṭassā"ti. (13)</p>

<p>
<span class="parno">493</span>
<a class="ms" id="p_3v_493"></a>
tena kho pana samayena bhikkhū gaṇena upajjhāyena upasampādenti. bhagavato
etamatthaṃ ārocesuṃ. "na, bhikkhave, gaṇena upajjhāyena upasampādetabbo. yo
upasampādeyya, āpatti dukkaṭassā"ti. (14)</p>
<hr>

<p>
<span class="parno">494</span>
<a class="ms" id="p_3v_494"></a>
tena kho pana samayena bhikkhū paṇḍakupajjhāyena upasampādenti … pe …
theyyasaṃvāsakupajjhāyena upasampādenti … pe …   titthiyapakkantakupajjhāyena
upasampādenti … pe …   tiracchānagatupajjhāyena upasampādenti … pe …
mātughātakupajjhāyena upasampādenti … pe …   pitughātakupajjhāyena
upasampādenti … pe …   arahantaghātakupajjhāyena upasampādenti … pe …
bhikkhunidūsakupajjhāyena upasampādenti … pe …   saṇghabhedakupajjhāyena
upasampādenti … pe …   lohituppādakupajjhāyena upasampādenti … pe …
ubhatobyañjanakupajjhāyena upasampādenti bhagavato etamatthaṃ ārocesuṃ. "na,
bhikkhave, paṇḍakupajjhāyena upasampādetabbo … pe …   na, bhikkhave,
theyyasaṃvāsakupajjhāyena upasampādetabbo … pe …   na, bhikkhave,
titthiyapakkantakupajjhāyena upasampādetabbo … pe …   na, bhikkhave,
tiracchānagatupajjhāyena upasampādetabbo … pe …   na, bhikkhave,
mātughātakupajjhāyena upasampādetabbo … pe …   na, bhikkhave, pitughātakupajjhāyena
upasampādetabbo … pe …   na, bhikkhave, arahantaghātakupajjhāyena
upasampādetabbo … pe …   na, bhikkhave, bhikkhunidūsakupajjhāyena
upasampādetabbo … pe …   na, bhikkhave, saṇghabhedakupajjhāyena upasampādetabbo … pe …
na, bhikkhave, lohituppādakupajjhāyena upasampādetabbo … pe …   na, bhikkhave,
ubhatobyañjanakupajjhāyena upasampādetabbo. yo upasampādeyya, āpatti
dukkaṭassā"ti. (15)</p>
<h3>56 apattakādivatthu</h3>

<p>
<span class="parno">495</span>
<a class="ms" id="p_3v_495"></a>
<a class="msdiv" id="msdiv118"></a>
tena kho pana samayena bhikkhū apattakaṃ upasampādenti. hatthesu piṇḍāya
caranti. manussā ujjhāyanti khiyyanti vipācenti—  "seyyathāpi titthiyā"ti.
bhagavato etamatthaṃ ārocesuṃ. "na, bhikkhave, apattako upasampādetabbo. yo
upasampādeyya, āpatti dukkaṭassā"ti. (16)</p>

<p>
<span class="parno">496</span>
<a class="ms" id="p_3v_496"></a>
tena kho pana samayena bhikkhū acīvarakaṃ upasampādenti. naggā piṇḍāya caranti.
manussā ujjhāyanti khiyyanti vipācenti—  "seyyathāpi titthiyā"ti. bhagavato
etamatthaṃ ārocesuṃ. "na, bhikkhave, acīvarako upasampādetabbo. yo
upasampādeyya, āpatti dukkaṭassā"ti. (17)</p>

<p>
<span class="parno">497</span>
<a class="ms" id="p_3v_497"></a>
tena kho pana samayena bhikkhū apattacīvarakaṃ upasampādenti. naggā hatthesu
piṇḍāya caranti. manussā ujjhāyanti khiyyanti vipācenti—  "seyyathāpi
titthiyā"ti. bhagavato etamatthaṃ ārocesuṃ. "na, bhikkhave, apattacīvarako
upasampādetabbo. yo upasampādeyya, āpatti dukkaṭassā"ti. (18)</p>

<p>
<span class="parno">498</span>
<a class="ms" id="p_3v_498"></a>
tena kho pana samayena bhikkhū yācitakena pattena upasampādenti. upasampanne
pattaṃ paṭiharanti. hatthesu piṇḍāya caranti. manussā ujjhāyanti khiyyanti
vipācenti—  "seyyathāpi titthiyā"ti. bhagavato etamatthaṃ ārocesuṃ. "na,
bhikkhave, yācitakena pattena upasampādetabbo. yo upasampādeyya, āpatti
dukkaṭassā"ti. (19)</p>

<p>
<span class="parno">499</span>
<a class="ms" id="p_3v_499"></a>
tena kho pana samayena bhikkhū yācitakena cīvarena upasampādenti. upasampanne
cīvaraṃ paṭiharanti. naggā piṇḍāya caranti. manussā ujjhāyanti khiyyanti
vipācenti—  "seyyathāpi titthiyā"ti. bhagavato etamatthaṃ ārocesuṃ. "na,
bhikkhave, yācitakena cīvarena upasampādetabbo. yo upasampādeyya, āpatti
dukkaṭassā"ti. (20)</p>

<p>
<span class="parno">500</span>
<a class="ms" id="p_3v_500"></a>
tena kho pana samayena bhikkhū yācitakena pattacīvarena upasampādenti.
upasampanne pattacīvaraṃ paṭiharanti. naggā hatthesu piṇḍāya caranti. manussā
ujjhāyanti khiyyanti vipācenti—  "seyyathāpi titthiyā"ti. bhagavato etamatthaṃ
ārocesuṃ. "na, bhikkhave, yācitakena pattacīvarena upasampādetabbo. yo
upasampādeyya, āpatti dukkaṭassā"ti. (21)</p>
<p class="endsutta">
<span class="parno">501</span>
<a class="ms" id="p_3v_501"></a>
naupasampādetabbekavīsativāro niṭṭhito.</p>
<h3>57 napabbājetabbadvattiṃsavāra</h3>

<p>
<span class="parno">502</span>
<a class="ms" id="p_3v_502"></a>
<a class="msdiv" id="msdiv119"></a>
tena kho pana samayena bhikkhū hatthacchinnaṃ pabbājenti … pe …   pādacchinnaṃ
pabbājenti … pe …   hatthapādacchinnaṃ pabbājenti … pe …   kaṇṇacchinnaṃ pabbājenti … pe …
nāsacchinnaṃ pabbājenti … pe …   kaṇṇanāsacchinnaṃ pabbājenti … pe …   angulicchinnaṃ
pabbājenti … pe …   aḷacchinnaṃ pabbājenti … pe …   kaṇḍaracchinnaṃ pabbājenti … pe …
phaṇahatthakaṃ pabbājenti … pe …   khujjaṃ pabbājenti … pe …   vāmanaṃ pabbājenti … pe …
galagaṇḍiṃ pabbājenti … pe …   lakkhaṇāhataṃ pabbājenti … pe …   kasāhataṃ
pabbājenti … pe …   likhitakaṃ pabbājenti … pe …   sīpadiṃ pabbājenti … pe …   pāparogiṃ
pabbājenti … pe …   parisadūsakaṃ pabbājenti … pe …   kāṇaṃ pabbājenti … pe …   kuṇiṃ
pabbājenti … pe …   khañjaṃ pabbājenti … pe …   pakkhahataṃ pabbājenti … pe …
chinniriyāpathaṃ pabbājenti … pe …   jarādubbalaṃ pabbājenti … pe …   andhaṃ
pabbājenti … pe …   mūgaṃ pabbājenti … pe …   badhiraṃ pabbājenti … pe …   andhamūgaṃ
pabbājenti … pe …   andhabadhiraṃ pabbājenti … pe …   mūgabadhiraṃ pabbājenti … pe …
andhamūgabadhiraṃ pabbājenti. bhagavato etamatthaṃ ārocesuṃ … pe …   "na,
bhikkhave, hatthacchinno pabbājetabbo … pe …   na, bhikkhave, pādacchinno
pabbājetabbo … pe …   na, bhikkhave, hatthapādacchinno pabbājetabbo … pe …   na,
bhikkhave, kaṇṇacchinno pabbājetabbo … pe …   na, bhikkhave, nāsacchinno
pabbājetabbo … pe …   na, bhikkhave, kaṇṇanāsacchinno pabbājetabbo … pe …   na,
bhikkhave, angulicchinno pabbājetabbo … pe …   na, bhikkhave, aḷacchinno
pabbājetabbo … pe …   na, bhikkhave, kaṇḍaracchinno pabbājetabbo … pe …   na,
bhikkhave, phaṇahatthako pabbājetabbo … pe …   na, bhikkhave, khujjo
pabbājetabbo … pe …   na, bhikkhave, vāmano pabbājetabbo … pe …   na, bhikkhave,
galagaṇḍī pabbājetabbo … pe …   na, bhikkhave, lakkhaṇāhato pabbājetabbo … pe …   na,
bhikkhave, kasāhato pabbājetabbo … pe …   na, bhikkhave, likhitako pabbājetabbo … pe …
na, bhikkhave, sīpadī pabbājetabbo … pe …   na, bhikkhave, pāparogī
pabbājetabbo … pe …   na, bhikkhave, parisadūsako pabbājetabbo … pe …   na, bhikkhave,
kāṇo pabbājetabbo … pe …   na, bhikkhave, kuṇī pabbājetabbo … pe …   na, bhikkhave,
khañjo pabbājetabbo … pe …   na, bhikkhave, pakkhahato pabbājetabbo … pe …   na,
bhikkhave, chinniriyāpatho pabbājetabbo … pe …   na, bhikkhave, jarādubbalo
pabbājetabbo … pe …   na, bhikkhave, andho pabbājetabbo … pe …   na, bhikkhave, mūgo
pabbājetabbo … pe …   na, bhikkhave, badhiro pabbājetabbo … pe …   na, bhikkhave,
andhamūgo pabbājetabbo … pe …   na, bhikkhave, andhabadhiro pabbājetabbo … pe …   na,
bhikkhave, mūgabadhiro pabbājetabbo … pe …   na, bhikkhave, andhamūgabadhiro
pabbājetabbo. yo pabbājeyya, āpatti dukkaṭassā"ti. (1 –⁠32)</p>
<p class="endsutta">
<span class="parno">503</span>
<a class="ms" id="p_3v_503"></a>
napabbājetabbadvattiṃsavāro niṭṭhito.<br>
dāyajjabhāṇavāro niṭṭhito navamo.</p>
<h2>58 alajjīnissayavatthu</h2>

<p>
<span class="parno">504</span>
<a class="ms" id="p_3v_504"></a>
<a class="msdiv" id="msdiv120"></a>
tena kho pana samayena chabbaggiyā bhikkhū alajjīnaṃ nissayaṃ denti. bhagavato
etamatthaṃ ārocesuṃ. "na, bhikkhave, alajjīnaṃ nissayo dātabbo. yo dadeyya,
āpatti dukkaṭassā"ti.</p>

<p>
<span class="parno">505</span>
<a class="ms" id="p_3v_505"></a>
tena kho pana samayena bhikkhū alajjīnaṃ nissāya vasanti. tepi nacirasseva
alajjino honti pāpakā. bhikkhū bhagavato etamatthaṃ ārocesuṃ. "na, bhikkhave,
alajjīnaṃ nissāya vatthabbaṃ. yo vaseyya, āpatti dukkaṭassā"ti.</p>

<p>
<span class="parno">506</span>
<a class="ms" id="p_3v_506"></a>
atha kho bhikkhūnaṃ etadahosi—  "bhagavatā paññattaṃ—  ‘na alajjīnaṃ nissayo
dātabbo, na alajjīnaṃ nissāya vatthabban’ti. kathaṃ nu kho mayaṃ jāneyyāma
lajjiṃ vā alajjiṃ vā"ti? bhagavato etamatthaṃ ārocesuṃ. "anujānāmi, bhikkhave,
catūhapañcāhaṃ āgametuṃ yāva bhikkhusabhāgataṃ jānāmī"ti.</p>
<h3>59 gamikādinissayavatthu</h3>

<p>
<span class="parno">507</span>
<a class="ms" id="p_3v_507"></a>
<a class="msdiv" id="msdiv121"></a>
tena kho pana samayena aññataro bhikkhu kosalesu janapade
addhānamaggappaṭipanno hoti. atha kho tassa bhikkhuno etadahosi—  "bhagavatā
paññattaṃ—  ‘na anissitena vatthabban’ti. ahañcamhi nissayakaraṇīyo
addhānamaggappaṭipanno, kathaṃ nu kho mayā paṭipajjitabban"ti? bhagavato
etamatthaṃ ārocesuṃ. "anujānāmi, bhikkhave, addhānamaggappaṭipannena bhikkhunā
nissayaṃ alabhamānena anissitena vatthun"ti.</p>

<p>
<span class="parno">508</span>
<a class="ms" id="p_3v_508"></a>
tena kho pana samayena dve bhikkhū kosalesu janapade addhānamaggappaṭipannā
honti. te aññataraṃ āvāsaṃ upagacchiṃsu. tattha eko bhikkhu gilāno hoti. atha
kho tassa gilānassa bhikkhuno etadahosi—  "bhagavatā paññattaṃ—  ‘na anissitena
vatthabban’ti. ahañcamhi nissayakaraṇīyo gilāno, kathaṃ nu kho mayā
paṭipajjitabban"ti? bhagavato etamatthaṃ ārocesuṃ. "anujānāmi, bhikkhave,
gilānena bhikkhunā nissayaṃ alabhamānena anissitena vatthun"ti.</p>

<p>
<span class="parno">509</span>
<a class="ms" id="p_3v_509"></a>
atha kho tassa gilānupaṭṭhākassa bhikkhuno etadahosi—  "bhagavatā paññattaṃ—
‘na anissitena vatthabban’ti. ahañcamhi nissayakaraṇīyo, ayañca bhikkhu gilāno,
kathaṃ nu kho mayā paṭipajjitabban"ti? bhagavato etamatthaṃ ārocesuṃ.
"anujānāmi, bhikkhave, gilānupaṭṭhākena bhikkhunā nissayaṃ alabhamānena
yāciyamānena anissitena vatthun"ti.</p>

<p>
<span class="parno">510</span>
<a class="ms" id="p_3v_510"></a>
tena kho pana samayena aññataro bhikkhu araññe viharati. tassa ca tasmiṃ
senāsane phāsu hoti. atha kho tassa bhikkhuno etadahosi—  "bhagavatā paññattaṃ—
‘na anissitena vatthabban’ti. ahañcamhi nissayakaraṇīyo araññe viharāmi,
mayhañca imasmiṃ senāsane phāsu hoti, kathaṃ nu kho mayā paṭipajjitabban"ti?
bhagavato etamatthaṃ ārocesuṃ. "anujānāmi, bhikkhave, āraññikena bhikkhunā
phāsuvihāraṃ sallakkhentena nissayaṃ alabhamānena anissitena vatthuṃ—  yadā
patirūpo nissayadāyako āgacchissati, tadā tassa nissāya vasissāmī"ti.</p>
<h3>60 gottenaanussāvanānujānana</h3>

<p>
<span class="parno">511</span>
<a class="ms" id="p_3v_511"></a>
<a class="msdiv" id="msdiv122"></a>
tena kho pana samayena āyasmato mahākassapassa upasampadāpekkho hoti. atha kho
āyasmā mahākassapo āyasmato ānandassa santike dūtaṃ pāhesi—  "āgacchatu ānando
imaṃ anussāvessatū"ti. āyasmā ānando evamāha—  "nāhaṃ ussahāmi therassa nāmaṃ
gahetuṃ, garu me thero"ti. bhagavato etamatthaṃ ārocesuṃ. "anujānāmi,
bhikkhave, gottenapi anussāvetun"ti.</p>
<h3>61 dveupasampadāpekkhādivatthu</h3>

<p>
<span class="parno">512</span>
<a class="ms" id="p_3v_512"></a>
<a class="msdiv" id="msdiv123"></a>
tena kho pana samayena āyasmato mahākassapassa dve upasampadāpekkhā honti. te
vivadanti—  "ahaṃ paṭhamaṃ upasampajjissāmi, ahaṃ paṭhamaṃ upasampajjissāmī"ti.
bhagavato etamatthaṃ ārocesuṃ. "anujānāmi, bhikkhave, dve ekānussāvane
kātun"ti.</p>

<p>
<span class="parno">513</span>
<a class="ms" id="p_3v_513"></a>
tena kho pana samayena sambahulānaṃ therānaṃ upasampadāpekkhā honti. te
vivadanti—  "ahaṃ paṭhamaṃ upasampajjissāmi, ahaṃ paṭhamaṃ upasampajjissāmī"ti.
therā evamāhaṃsu—  "handa mayaṃ, āvuso, sabbeva ekānussāvane karomā"ti.
bhagavato etamatthaṃ ārocesuṃ. "anujānāmi, bhikkhave, dve tayo ekānussāvane
kātuṃ, tañca kho ekena upajjhāyena, na tveva nānupajjhāyenā"ti.</p>
<h3>62 gabbhavīsūpasampadānujānana</h3>

<p>
<span class="parno">514</span>
<a class="ms" id="p_3v_514"></a>
<a class="msdiv" id="msdiv124"></a>
tena kho pana samayena āyasmā kumārakassapo gabbhavīso upasampanno ahosi. atha
kho āyasmato kumārakassapassa etadahosi—  "bhagavatā paññattaṃ—  ‘na
ūnavīsativasso puggalo upasampādetabbo’ti. ahañcamhi gabbhavīso upasampanno.
upasampanno nu khomhi, nanu kho upasampanno"ti? bhagavato etamatthaṃ ārocesuṃ.
yaṃ, bhikkhave, mātukucchismiṃ paṭhamaṃ cittaṃ uppannaṃ, paṭhamaṃ viññāṇaṃ
pātubhūtaṃ, tadupādāya sāvassa jāti. "anujānāmi, bhikkhave, gabbhavīsaṃ
upasampādetun"ti.</p>
<h3>63 upasampadāvidhi</h3>

<p>
<span class="parno">515</span>
<a class="ms" id="p_3v_515"></a>
<a class="msdiv" id="msdiv125"></a>
tena kho pana samayena upasampannā dissanti kuṭṭhikāpi gaṇḍikāpi kilāsikāpi
sosikāpi apamārikāpi. bhagavato etamatthaṃ ārocesuṃ. "anujānāmi, bhikkhave,
upasampādentena terasa antarāyike dhamme pucchituṃ. evañca pana, bhikkhave,
pucchitabbo—  ‘santi te evarūpā ābādhā—  kuṭṭhaṃ, gaṇḍo, kilāso, soso, apamāro?
manussosi? purisosi? bhujissosi? aṇaṇosi? nasi rājabhaṭo? anuññātosi
mātāpitūhi? paripuṇṇavīsativassosi? paripuṇṇaṃ te pattacīvaraṃ? kiṃnāmosi?
konāmo te upajjhāyo’"ti?</p>

<p>
<span class="parno">516</span>
<a class="ms" id="p_3v_516"></a>
tena kho pana samayena bhikkhū ananusiṭṭhe upasampadāpekkhe antarāyike dhamme
pucchanti. upasampadāpekkhā vitthāyanti, mankū honti, na sakkonti vissajjetuṃ.
bhagavato etamatthaṃ ārocesuṃ. "anujānāmi, bhikkhave, paṭhamaṃ anusāsitvā
pacchā antarāyike dhamme pucchitun"ti.</p>

<p>
<span class="parno">517</span>
<a class="ms" id="p_3v_517"></a>
tattheva saṇghamajjhe anusāsanti. upasampadāpekkhā tatheva vitthāyanti, mankū
honti, na sakkonti vissajjetuṃ. bhagavato etamatthaṃ ārocesuṃ. "anujānāmi,
bhikkhave, ekamantaṃ anusāsitvā saṇghamajjhe antarāyike dhamme pucchituṃ.
evañca pana, bhikkhave, anusāsitabbo—</p>

<p>
<span class="parno">518</span>
<a class="ms" id="p_3v_518"></a>
<a class="msdiv" id="msdiv126"></a>
paṭhamaṃ upajjhaṃ gāhāpetabbo. upajjhaṃ gāhāpetvā pattacīvaraṃ ācikkhitabbaṃ—
‘ayaṃ te patto, ayaṃ sanghāṭi, ayaṃ uttarāsango, ayaṃ antaravāsako. gaccha,
amumhi okāse tiṭṭhāhī’"ti.</p>
<hr>

<p>
<span class="parno">519</span>
<a class="ms" id="p_3v_519"></a>
bālā abyattā anusāsanti. duranusiṭṭhā upasampadāpekkhā vitthāyanti, mankū
honti, na sakkonti vissajjetuṃ. bhagavato etamatthaṃ ārocesuṃ. "na, bhikkhave,
bālena abyattena anusāsitabbo. yo anusāseyya, āpatti dukkaṭassa. anujānāmi,
bhikkhave, byattena bhikkhunā paṭibalena anusāsitun"ti.</p>

<p>
<span class="parno">520</span>
<a class="ms" id="p_3v_520"></a>
asammatā anusāsanti. bhagavato etamatthaṃ ārocesuṃ. "na, bhikkhave, asammatena
anusāsitabbo. yo anusāseyya, āpatti dukkaṭassa. anujānāmi, bhikkhave, sammatena
anusāsituṃ. evañca pana, bhikkhave, sammannitabbo—  attanā vā attānaṃ
sammannitabbaṃ, parena vā paro sammannitabbo.</p>

<p>
<span class="parno">521</span>
<a class="ms" id="p_3v_521"></a>
kathañca attanāva attānaṃ sammannitabbaṃ? byattena bhikkhunā paṭibalena saṇgho
ñāpetabbo—  ‘suṇātu me, bhante, saṇgho. itthannāmo itthannāmassa āyasmato
upasampadāpekkho. yadi saṇghassa pattakallaṃ, ahaṃ itthannāmaṃ anusāseyyan’ti.
evaṃ attanāva attānaṃ sammannitabbaṃ.</p>

<p>
<span class="parno">522</span>
<a class="ms" id="p_3v_522"></a>
kathañca pana parena paro sammannitabbo? byattena bhikkhunā paṭibalena saṇgho
ñāpetabbo—  ‘suṇātu me, bhante, saṇgho. itthannāmo itthannāmassa āyasmato
upasampadāpekkho. yadi saṇghassa pattakallaṃ, itthannāmo itthannāmaṃ
anusāseyyā’ti. evaṃ parena paro sammannitabbo.</p>
<hr>

<p>
<span class="parno">523</span>
<a class="ms" id="p_3v_523"></a>
tena sammatena bhikkhunā upasampadāpekkho upasankamitvā evamassa vacanīyo—
‘suṇasi, itthannāma, ayaṃ te saccakālo bhūtakālo. yaṃ jātaṃ taṃ saṇghamajjhe
pucchante santaṃ atthīti vattabbaṃ, asantaṃ natthīti vattabbaṃ. mā kho
vitthāyi, mā kho manku ahosi. evaṃ taṃ pucchissanti—  santi te evarūpā ābādhā—
kuṭṭhaṃ, gaṇḍo, kilāso, soso, apamāro? manussosi? purisosi? bhujissosi?
aṇaṇosi? nasi rājabhaṭo? anuññātosi mātāpitūhi? paripuṇṇavīsativassosi?
paripuṇṇaṃ te pattacīvaraṃ? kiṃnāmosi? konāmo te upajjhāyo’"ti?</p>

<p>
<span class="parno">524</span>
<a class="ms" id="p_3v_524"></a>
ekato āgacchanti. "na, bhikkhave, ekato āgantabbaṃ. anusāsakena paṭhamataraṃ
āgantvā saṇgho ñāpetabbo—  ‘suṇātu me, bhante, saṇgho. itthannāmo itthannāmassa
āyasmato upasampadāpekkho. anusiṭṭho so mayā. yadi saṇghassa pattakallaṃ,
itthannāmo āgaccheyyā’ti. ‘āgacchāhī’ti vattabbo.</p>

<p>
<span class="parno">525</span>
<a class="ms" id="p_3v_525"></a>
ekaṃsaṃ uttarāsangaṃ kārāpetvā bhikkhūnaṃ pāde vandāpetvā ukkuṭikaṃ nisīdāpetvā
añjaliṃ paggaṇhāpetvā upasampadaṃ yācāpetabbo—  ‘saṇghaṃ, bhante, upasampadaṃ
yācāmi. ullumpatu maṃ, bhante, saṇgho anukampaṃ upādāya. dutiyampi, bhante,
saṇghaṃ upasampadaṃ yācāmi. ullumpatu maṃ, bhante, saṇgho anukampaṃ upādāya.
tatiyampi, bhante, saṇghaṃ upasampadaṃ yācāmi. ullumpatu maṃ, bhante, saṇgho
anukampaṃ upādāyā’ti. byattena bhikkhunā paṭibalena saṇgho ñāpetabbo—</p>

<p>
<span class="parno">526</span>
<a class="ms" id="p_3v_526"></a>
‘suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho. yadi saṇghassa pattakallaṃ, ahaṃ itthannāmaṃ antarāyike
dhamme puccheyyanti? suṇasi, itthannāma, ayaṃ te saccakālo bhūtakālo. yaṃ jātaṃ
taṃ pucchāmi. santaṃ atthīti vattabbaṃ, asantaṃ natthīti vattabbaṃ. santi te
evarūpā ābādhā—  kuṭṭhaṃ gaṇḍo kilāso soso apamāro? manussosi? purisosi?
bhujissosi? aṇaṇosi? nasi rājabhaṭo? anuññātosi mātāpitūhi?
paripuṇṇavīsativassosi? paripuṇṇaṃ te pattacīvaraṃ? kiṃnāmosi? konāmo te
upajjhāyo’ti? byattena bhikkhunā paṭibalena saṇgho ñāpetabbo—</p>

<p>
<span class="parno">527</span>
<a class="ms" id="p_3v_527"></a>
<a class="msdiv" id="msdiv127"></a>
‘suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho, parisuddho antarāyikehi dhammehi, paripuṇṇassa pattacīvaraṃ.
itthannāmo saṇghaṃ upasampadaṃ yācati itthannāmena upajjhāyena. yadi saṇghassa
pattakallaṃ, saṇgho itthannāmaṃ upasampādeyya itthannāmena upajjhāyena. esā
ñatti.</p>

<p>
<span class="parno">528</span>
<a class="ms" id="p_3v_528"></a>
suṇātu me, bhante, saṇgho. ayaṃ itthannāmo itthannāmassa āyasmato
upasampadāpekkho, parisuddho antarāyikehi dhammehi, paripuṇṇassa pattacīvaraṃ.
itthannāmo saṇghaṃ upasampadaṃ yācati itthannāmena upajjhāyena. saṇgho
itthannāmaṃ upasampādeti itthannāmena upajjhāyena. yassāyasmato khamati
itthannāmassa upasampadā itthannāmena upajjhāyena, so tuṇhassa; yassa
nakkhamati, so bhāseyya.</p>
<hr>

<p>
<span class="parno">529</span>
<a class="ms" id="p_3v_529"></a>
dutiyampi etamatthaṃ vadāmi—  suṇātu me, bhante, saṇgho. ayaṃ itthannāmo
itthannāmassa āyasmato upasampadāpekkho, parisuddho antarāyikehi dhammehi,
paripuṇṇassa pattacīvaraṃ. itthannāmo saṇghaṃ upasampadaṃ yācati itthannāmena
upajjhāyena. saṇgho itthannāmaṃ upasampādeti itthannāmena upajjhāyena.
yassāyasmato khamati itthannāmassa upasampadā itthannāmena upajjhāyena, so
tuṇhassa; yassa nakkhamati, so bhāseyya.</p>
<hr>

<p>
<span class="parno">530</span>
<a class="ms" id="p_3v_530"></a>
tatiyampi etamatthaṃ vadāmi—  suṇātu me, bhante, saṇgho. ayaṃ itthannāmo
itthannāmassa āyasmato upasampadāpekkho, parisuddho antarāyikehi dhammehi,
paripuṇṇassa pattacīvaraṃ. itthannāmo saṇghaṃ upasampadaṃ yācati itthannāmena
upajjhāyena. saṇgho itthannāmaṃ upasampādeti itthannāmena upajjhāyena.
yassāyasmato khamati itthannāmassa upasampadā itthannāmena upajjhāyena, so
tuṇhassa; yassa nakkhamati, so bhāseyya.</p>
<hr>

<p>
<span class="parno">531</span>
<a class="ms" id="p_3v_531"></a>
upasampanno saṇghena itthannāmo itthannāmena upajjhāyena. khamati saṇghassa,
tasmā tuṇhī, evametaṃ dhārayāmī’"ti.</p>
<hr>
<p class="endsutta">
<span class="parno">532</span>
<a class="ms" id="p_3v_532"></a>
upasampadākammaṃ niṭṭhitaṃ.</p>
<h2>64 cattāronissaya</h2>

<p>
<span class="parno">533</span>
<a class="ms" id="p_3v_533"></a>
<a class="msdiv" id="msdiv128"></a>
"tāvadeva chāyā metabbā, utuppamāṇaṃ ācikkhitabbaṃ, divasabhāgo ācikkhitabbo,
sangīti ācikkhitabbā, cattāro nissayā ācikkhitabbā—</p>

<p>
<span class="parno">534</span>
<a class="ms" id="p_3v_534"></a>
piṇḍiyālopabhojanaṃ nissāya pabbajjā. tattha te yāvajīvaṃ ussāho karaṇīyo.
atirekalābho—  saṇghabhattaṃ, uddesabhattaṃ, nimantanaṃ, salākabhattaṃ,
pakkhikaṃ, uposathikaṃ, pāṭipadikaṃ. (1)</p>

<p>
<span class="parno">535</span>
<a class="ms" id="p_3v_535"></a>
paṃsukūlacīvaraṃ nissāya pabbajjā. tattha te yāvajīvaṃ ussāho karaṇīyo.
atirekalābho—  khomaṃ, kappāsikaṃ, koseyyaṃ, kambalaṃ, sāṇaṃ, bhangaṃ. (2)</p>

<p>
<span class="parno">536</span>
<a class="ms" id="p_3v_536"></a>
rukkhamūlasenāsanaṃ nissāya pabbajjā. tattha te yāvajīvaṃ ussāho karaṇīyo.
atirekalābho—  vihāro, aḍḍhayogo, pāsādo, hammiyaṃ, guhā. (3)</p>

<p>
<span class="parno">537</span>
<a class="ms" id="p_3v_537"></a>
pūtimuttabhesajjaṃ nissāya pabbajjā. tattha te yāvajīvaṃ ussāho karaṇīyo.
atirekalābho—  sappi, navanītaṃ, telaṃ, madhu, phāṇitan"ti. (4)</p>
<p class="endsutta">
<span class="parno">538</span>
<a class="ms" id="p_3v_538"></a>
cattāro nissayā niṭṭhitā.</p>
<h2>65 cattāriakaraṇīya</h2>

<p>
<span class="parno">539</span>
<a class="ms" id="p_3v_539"></a>
<a class="msdiv" id="msdiv129"></a>
tena kho pana samayena bhikkhū aññataraṃ bhikkhuṃ upasampādetvā ekakaṃ ohāya
pakkamiṃsu. so pacchā ekakova āgacchanto antarāmagge purāṇadutiyikāya
samāgañchi. sā evamāha—  "kiṃ dāni pabbajitosī"ti? "āma pabbajitomhī"ti.
"dullabho kho pabbajitānaṃ methuno dhammo; ehi, methunaṃ dhammaṃ paṭisevā"ti.
so tassā methunaṃ dhammaṃ paṭisevitvā cirena agamāsi. bhikkhū evamāhaṃsu—
"kissa tvaṃ, āvuso, evaṃ ciraṃ akāsī"ti? atha kho so bhikkhu bhikkhūnaṃ
etamatthaṃ ārocesi. bhikkhū bhagavato etamatthaṃ ārocesuṃ. "anujānāmi,
bhikkhave, upasampādetvā dutiyaṃ dātuṃ, cattāri ca akaraṇīyāni ācikkhituṃ—</p>

<p>
<span class="parno">540</span>
<a class="ms" id="p_3v_540"></a>
upasampannena bhikkhunā methuno dhammo na paṭisevitabbo, antamaso
tiracchānagatāyapi. yo bhikkhu methunaṃ dhammaṃ paṭisevati, assamaṇo hoti
asakyaputtiyo. seyyathāpi nāma puriso sīsacchinno abhabbo tena sarīrabandhanena
jīvituṃ; evameva bhikkhu methunaṃ dhammaṃ paṭisevitvā assamaṇo hoti
asakyaputtiyo. taṃ te yāvajīvaṃ akaraṇīyaṃ. (1)</p>

<p>
<span class="parno">541</span>
<a class="ms" id="p_3v_541"></a>
upasampannena bhikkhunā adinnaṃ theyyasankhātaṃ na ādātabbaṃ, antamaso
tiṇasalākaṃ upādāya. yo bhikkhu pādaṃ vā pādārahaṃ vā atirekapādaṃ vā adinnaṃ
theyyasankhātaṃ ādiyati, assamaṇo hoti asakyaputtiyo. seyyathāpi nāma
paṇḍupalāso bandhanā pavutto abhabbo haritatthāya; evameva bhikkhu pādaṃ vā
pādārahaṃ vā atirekapādaṃ vā adinnaṃ theyyasankhātaṃ ādiyitvā assamaṇo hoti
asakyaputtiyo. taṃ te yāvajīvaṃ akaraṇīyaṃ. (2)</p>

<p>
<span class="parno">542</span>
<a class="ms" id="p_3v_542"></a>
upasampannena bhikkhunā sañcicca pāṇo jīvitā na voropetabbo, antamaso
kunthakipillikaṃ upādāya. yo bhikkhu sañcicca manussaviggahaṃ jīvitā voropeti,
antamaso gabbhapātanaṃ upādāya, assamaṇo hoti asakyaputtiyo. seyyathāpi nāma
puthusilā dvedhā bhinnā appaṭisandhikā hoti; evameva bhikkhu sañcicca
manussaviggahaṃ jīvitā voropetvā assamaṇo hoti asakyaputtiyo. taṃ te yāvajīvaṃ
akaraṇīyaṃ. (3)</p>

<p>
<span class="parno">543</span>
<a class="ms" id="p_3v_543"></a>
upasampannena bhikkhunā uttarimanussadhammo na ullapitabbo, antamaso ‘suññāgāre
abhiramāmī’ti. yo bhikkhu pāpiccho icchāpakato asantaṃ abhūtaṃ
uttarimanussadhammaṃ ullapati jhānaṃ vā vimokkhaṃ vā samādhiṃ vā samāpattiṃ vā
maggaṃ vā phalaṃ vā, assamaṇo hoti asakyaputtiyo. seyyathāpi nāma tālo
matthakacchinno abhabbo puna viruḷhiyā; evameva bhikkhu pāpiccho icchāpakato
asantaṃ abhūtaṃ uttarimanussadhammaṃ ullapitvā assamaṇo hoti asakyaputtiyo. taṃ
te yāvajīvaṃ akaraṇīyan"ti. (4)</p>
<p class="endsutta">
<span class="parno">544</span>
<a class="ms" id="p_3v_544"></a>
cattāri akaraṇīyāni niṭṭhitāni.</p>
<h2>66 āpattiyāadassaneukkhittakavatthu</h2>

<p>
<span class="parno">545</span>
<a class="ms" id="p_3v_545"></a>
<a class="msdiv" id="msdiv130"></a>
tena kho pana samayena aññataro bhikkhu āpattiyā adassane ukkhittako vibbhami.
so puna paccāgantvā bhikkhū upasampadaṃ yāci. bhagavato etamatthaṃ ārocesuṃ.</p>

<p>
<span class="parno">546</span>
<a class="ms" id="p_3v_546"></a>
"idha pana, bhikkhave, bhikkhu āpattiyā adassane ukkhittako vibbhamati. so puna
paccāgantvā bhikkhū upasampadaṃ yācati. so evamassa vacanīyo—  ‘passissasi taṃ
āpattin’ti? sacāhaṃ passissāmīti, pabbājetabbo. sacāhaṃ na passissāmīti, na
pabbājetabbo. pabbājetvā vattabbo—  ‘passissasi taṃ āpattin’ti? sacāhaṃ
passissāmīti, upasampādetabbo. sacāhaṃ na passissāmīti, na upasampādetabbo.
upasampādetvā vattabbo—  ‘passissasi taṃ āpattin’ti? sacāhaṃ passissāmīti,
osāretabbo. sacāhaṃ na passissāmīti, na osāretabbo. osāretvā vattabbo—
‘passasi taṃ āpattin’ti? sace passati, iccetaṃ kusalaṃ. no ce passati,
labbhamānāya sāmaggiyā puna ukkhipitabbo. alabbhamānāya sāmaggiyā anāpatti
sambhoge saṃvāse.</p>

<p>
<span class="parno">547</span>
<a class="ms" id="p_3v_547"></a>
idha pana, bhikkhave, bhikkhu āpattiyā appaṭikamme ukkhittako vibbhamati. so
puna paccāgantvā bhikkhū upasampadaṃ yācati. so evamassa vacanīyo—
‘paṭikarissasi taṃ āpattin’ti? sacāhaṃ paṭikarissāmīti, pabbājetabbo. sacāhaṃ
na paṭikarissāmīti, na pabbājetabbo. pabbājetvā vattabbo—  ‘paṭikarissasi taṃ
āpattin’ti? sacāhaṃ paṭikarissāmīti, upasampādetabbo. sacāhaṃ na
paṭikarissāmīti, na upasampādetabbo. upasampādetvā vattabbo—  ‘paṭikarissasi
taṃ āpattin’ti? sacāhaṃ paṭikarissāmīti, osāretabbo. sacāhaṃ na
paṭikarissāmīti, na osāretabbo. osāretvā vattabbo—  ‘paṭikarohi taṃ āpattin’ti.
sace paṭikaroti, iccetaṃ kusalaṃ. no ce paṭikaroti labbhamānāya sāmaggiyā puna
ukkhipitabbo. alabbhamānāya sāmaggiyā anāpatti sambhoge saṃvāse.</p>
<hr>

<p>
<span class="parno">548</span>
<a class="ms" id="p_3v_548"></a>
idha pana, bhikkhave, bhikkhu pāpikāya diṭṭhiyā appaṭinissagge ukkhittako
vibbhamati. so puna paccāgantvā bhikkhū upasampadaṃ yācati. so evamassa
vacanīyo—  ‘paṭinissajjissasi taṃ pāpikaṃ diṭṭhin’ti? sacāhaṃ
paṭinissajjissāmīti, pabbājetabbo. sacāhaṃ na paṭinissajjissāmīti, na
pabbājetabbo. pabbājetvā vattabbo—  ‘paṭinissajjissasi taṃ pāpikaṃ diṭṭhin’ti?
sacāhaṃ paṭinissajjissāmīti, upasampādetabbo. sacāhaṃ na paṭinissajjissāmīti,
na upasampādetabbo. upasampādetvā vattabbo—  ‘paṭinissajjissasi taṃ pāpikaṃ
diṭṭhin’ti? sacāhaṃ paṭinissajjissāmīti, osāretabbo. sacāhaṃ na
paṭinissajjissāmīti, na osāretabbo. osāretvā vattabbo—  ‘paṭinissajjehi taṃ
pāpikaṃ diṭṭhin’ti. sace paṭinissajjati, iccetaṃ kusalaṃ. no ce paṭinissajjati,
labbhamānāya sāmaggiyā puna ukkhipitabbo. alabbhamānāya sāmaggiyā anāpatti
sambhoge saṃvāse"ti.</p>
<p class="endsutta">
<span class="parno">549</span>
<a class="ms" id="p_3v_549"></a>
mahākhandhako paṭhamo.</p>
<p class="endsection summary">
<span class="parno">550</span>
<a class="ms" id="p_3v_550"></a>
tassuddānaṃ</p>
<hr>
<blockquote class="uddanagatha">

<p>
<span class="parno">551</span>
<a class="ms" id="p_3v_551"></a>
<a class="msdiv" id="msdiv131"></a>
vinayamhi mahatthesu,<br>
pesalānaṃ sukhāvahe;<br>
niggahānañca pāpicche,<br>
lajjīnaṃ paggahesu ca.<br></p>

<p>
<span class="parno">552</span>
<a class="ms" id="p_3v_552"></a>
sāsanādhāraṇe ceva,<br>
sabbaññujinagocare;<br>
anaññavisaye kheme,<br>
supaññatte asaṃsaye.<br></p>

<p>
<span class="parno">553</span>
<a class="ms" id="p_3v_553"></a>
khandhake vinaye ceva,<br>
parivāre ca mātike;<br>
yathātthakārī kusalo,<br>
paṭipajjati yoniso.<br></p>

<p>
<span class="parno">554</span>
<a class="ms" id="p_3v_554"></a>
yo gavaṃ na vijānāti,<br>
na so rakkhati gogaṇaṃ;<br>
evaṃ sīlaṃ ajānanto,<br>
kiṃ so rakkheyya saṃvaraṃ.<br></p>

<p>
<span class="parno">555</span>
<a class="ms" id="p_3v_555"></a>
pamuṭṭhamhi ca suttante,<br>
abhidhamme ca tāvade;<br>
vinaye avinaṭṭhamhi,<br>
puna tiṭṭhati sāsanaṃ.<br></p>

<p>
<span class="parno">556</span>
<a class="ms" id="p_3v_556"></a>
tasmā sangāhaṇāhetuṃ,<br>
uddānaṃ anupubbaso;<br>
pavakkhāmi yathāñāyaṃ,<br>
suṇātha mama bhāsato.<br></p>

<p>
<span class="parno">557</span>
<a class="ms" id="p_3v_557"></a>
vatthu nidānaṃ āpatti,<br>
nayā peyyālameva ca;<br>
dukkaraṃ taṃ asesetuṃ,<br>
nayato taṃ vijānathāti.<br></p>

<p>
<span class="parno">558</span>
<a class="ms" id="p_3v_558"></a>
bodhi rājāyatanañca,<br>
ajapālo sahampati;<br>
brahmā āḷāro udako,<br>
bhikkhu ca upako isi.<br></p>

<p>
<span class="parno">559</span>
<a class="ms" id="p_3v_559"></a>
koṇḍañño vappo bhaddiyo,<br>
mahānāmo ca assaji;<br>
yaso cattāro paññāsa,<br>
sabbe pesesi so disā.<br></p>

<p>
<span class="parno">560</span>
<a class="ms" id="p_3v_560"></a>
vatthu mārehi tiṃsā ca,<br>
uruvelaṃ tayo jaṭī;<br>
agyāgāraṃ mahārājā,<br>
sakko brahmā ca kevalā.<br></p>

<p>
<span class="parno">561</span>
<a class="ms" id="p_3v_561"></a>
paṃsukūlaṃ pokkharaṇī,<br>
silā ca kakudho silā;<br>
jambu ambo ca āmalo,<br>
pāripupphañca āhari.<br></p>

<p>
<span class="parno">562</span>
<a class="ms" id="p_3v_562"></a>
phāliyantu ujjalantu,<br>
vijjhāyantu ca kassapa;<br>
nimujjanti mukhī megho,<br>
gayā laṭṭhi ca māgadho.<br></p>

<p>
<span class="parno">563</span>
<a class="ms" id="p_3v_563"></a>
upatisso kolito ca,<br>
abhiññātā ca pabbajuṃ;<br>
dunnivatthā paṇāmanā,<br>
kiso lūkho ca brāhmaṇo.<br></p>

<p>
<span class="parno">564</span>
<a class="ms" id="p_3v_564"></a>
anācāraṃ ācarati,<br>
udaraṃ māṇavo gaṇo;<br>
vassaṃ bālehi pakkanto,<br>
dasa vassāni nissayo.<br></p>

<p>
<span class="parno">565</span>
<a class="ms" id="p_3v_565"></a>
na vattanti paṇāmetuṃ,<br>
bālā passaddhi pañca cha;<br>
yo so añño ca naggo ca,<br>
acchinnajaṭilasākiyo.<br></p>

<p>
<span class="parno">566</span>
<a class="ms" id="p_3v_566"></a>
magadhesu pañcābādhā,<br>
eko rājā ca anguli;<br>
māgadho ca anuññāsi,<br>
kārā likhi kasāhato.<br></p>

<p>
<span class="parno">567</span>
<a class="ms" id="p_3v_567"></a>
lakkhaṇā iṇā dāso ca,<br>
bhaṇḍuko upāli ahi;<br>
saddhaṃ kulaṃ kaṇṭako ca,<br>
āhundarikameva ca.<br></p>

<p>
<span class="parno">568</span>
<a class="ms" id="p_3v_568"></a>
vatthumhi dārako sikkhā,<br>
viharanti ca kiṃ nu kho;<br>
sabbaṃ mukhaṃ upajjhāye,<br>
apalāḷana kaṇṭako.<br></p>

<p>
<span class="parno">569</span>
<a class="ms" id="p_3v_569"></a>
paṇḍako theyyapakkanto,<br>
ahi ca mātarī pitā;<br>
arahantabhikkhunībhedā,<br>
ruhirena ca byañjanaṃ.<br></p>

<p>
<span class="parno">570</span>
<a class="ms" id="p_3v_570"></a>
anupajjhāyasaṇghena,<br>
gaṇapaṇḍakapattako;<br>
acīvaraṃ tadubhayaṃ,<br>
yācitenapi ye tayo.<br></p>

<p>
<span class="parno">571</span>
<a class="ms" id="p_3v_571"></a>
hatthā pādā hatthapādā,<br>
kaṇṇā nāsā tadūbhayaṃ;<br>
anguliaḷakaṇḍaraṃ,<br>
phaṇaṃ khujjañca vāmanaṃ.<br></p>

<p>
<span class="parno">572</span>
<a class="ms" id="p_3v_572"></a>
galagaṇḍī lakkhaṇā ceva,<br>
kasā likhitasīpadī;<br>
pāpaparisadūsī ca,<br>
kāṇaṃ kuṇi tatheva ca.<br></p>

<p>
<span class="parno">573</span>
<a class="ms" id="p_3v_573"></a>
khañjaṃ pakkhahatañceva,<br>
sacchinnairiyāpathaṃ;<br>
jarāndhamūgabadhiraṃ,<br>
andhamūgañca yaṃ tahiṃ.<br></p>

<p>
<span class="parno">574</span>
<a class="ms" id="p_3v_574"></a>
andhabadhiraṃ yaṃ vuttaṃ,<br>
mūgabadhirameva ca;<br>
andhamūgabadhirañca,<br>
alajjīnañca nissayaṃ.<br></p>

<p>
<span class="parno">575</span>
<a class="ms" id="p_3v_575"></a>
vatthabbañca tathāddhānaṃ,<br>
yācamānena lakkhaṇā;<br>
āgacchatu vivadanti,<br>
ekupajjhāyena kassapo.<br></p>

<p>
<span class="parno">576</span>
<a class="ms" id="p_3v_576"></a>
dissanti upasampannā,<br>
ābādhehi ca pīḷitā;<br>
ananusiṭṭhā vitthenti,<br>
tattheva anusāsanā.<br></p>

<p>
<span class="parno">577</span>
<a class="ms" id="p_3v_577"></a>
saṇghepi ca atho bālā,<br>
asammatā ca ekato;<br>
ullumpatupasampadā,<br>
nissayo ekako tayoti.<br></p>
</blockquote>
<hr>
<p class="endsutta">

<span class="parno">578</span>
<a class="ms" id="p_3v_578"></a>
imamhi khandhake vatthūni ekasatañca dvāsattati.</p>
<p class="endsection">
<span class="parno">579</span>
<a class="ms" id="p_3v_579"></a>
mahākhandhako niṭṭhito.</p>
</div><!--End Pali-->
</section>

<div id="nextprev"><a id="previous-sutta" href="../vi/kd.html"></a><a id="next-sutta" href="../vi/kd2.html"></a></div>

</div><!--content-->
<footer>
<div id="breadcrumbs">
<a href="../home/index.html">Home</a><a href="../vi/vi.html">Vinaya Pitaka</a><a href="../vi/kd.html">Khandaka</a>Khandaka 1 - Ordination
</div>
<a id="bottom"></a>
</footer>
<script src="../js/footer.js"></script>
</div><!--container-->
</body>
</html>
