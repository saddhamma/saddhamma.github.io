<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Digha Nikaya 22</title>
</head>
<body>
<div id="container">
<header>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>The True Dhamma</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="dn"><a class="pressed" href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a href="../vi/vi.html">↓ Vinaya Pitaka</a>
		<ul>
			<li><a href="../vi/kd.html">Khandaka</a></li>
			<li><a href="../vi/bu-vb.html" title="Monk's Rules">Bhikkhu Vibhanga</a></li>
			<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>
			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code 1</a></li>
      <li><a href="../bmc/bmc2.html">Buddhist Monastic Code 2</a></li>
		</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Digha Nikaya</h2>
<h2>DN22: Mahāsatipaṭṭhāna Sutta - The Greater Discourse on the Foundations of Mindfulness</h2>

<div id="metaarea">
<ul class="translator">
<li>Translated from the Pali by Ebo Croffie (coming sooner or later).</li>
</ul>
</div>

<section class="raw_sutta">
<div lang="en">
</div>

<div lang="pi">

<p><span class="parno">1</span><a class="wp" id="wp1"></a>
<a class="pts1" id="pts2.290"></a>
<a id="p_7D_941" class="ms"></a>
<a class="msdiv" id="msdiv_372"></a>
<span class="evam">Evaṃ me sutaṃ—​</span>   ekaṃ samayaṃ bhagavā kurūsu viharati kammāsadhammaṃ nāma kurūnaṃ nigamo.
Tatra kho bhagavā bhikkhū āmantesi: "bhikkhavo"ti. " <span class="var" title="bhadanteti (bj, s1-3, km, pts1)" id="note437">Bhaddante"ti</span> te bhikkhū
bhagavato paccassosuṃ. Bhagavā etadavoca:</p>

<p><span class="parno">2</span>
<a id="p_7D_942" class="ms"></a>
<a class="msdiv" id="msdiv_373"></a>
"Ekāyano ayaṃ, bhikkhave, maggo sattānaṃ visuddhiyā, sokaparidevānaṃ
samatikkamāya dukkhadomanassānaṃ atthangamāya ñāyassa adhigamāya nibbānassa
sacchikiriyāya, yadidaṃ cattāro satipaṭṭhānā.</p>

<p><span class="parno">3</span>
<a id="p_7D_943" class="ms"></a>
Katame cattāro? Idha, bhikkhave, bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṃ, vedanāsu vedanānupassī
viharati ātāpī sampajāno satimā vineyya loke abhijjhādomanassaṃ, citte
cittānupassī viharati ātāpī sampajāno satimā vineyya loke abhijjhādomanassaṃ,
dhammesu dhammānupassī viharati ātāpī sampajāno satimā vineyya loke
abhijjhādomanassaṃ.</p>
<p class="endsection">Uddeso niṭṭhito.</p>
<h2>1. Kāyānupassanā</h2>
<h3>1.1. Kāyānupassanā&shy;ānāpānapabba</h3>

<p><span class="parno">4</span><a class="wp" id="wp2"></a>
<a class="pts1" id="pts2.291"></a>
<a id="p_7D_945" class="ms"></a>
<a class="msdiv" id="msdiv_374"></a>
Kathañca pana, bhikkhave, bhikkhu kāye kāyānupassī viharati? Idha, bhikkhave,
bhikkhu araññagato vā rukkhamūlagato vā suññāgāragato vā nisīdati pallankaṃ
ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. So satova
assasati, satova passasati.</p>

<p><span class="parno">5</span>
<a id="p_7D_946" class="ms"></a>
Dīghaṃ vā assasanto ‘dīghaṃ assasāmī’ti pajānāti, dīghaṃ vā passasanto ‘dīghaṃ
passasāmī’ti pajānāti.</p>

<p><span class="parno">6</span>
<a id="p_7D_947" class="ms"></a>
Rassaṃ vā assasanto ‘rassaṃ assasāmī’ti pajānāti, rassaṃ vā passasanto ‘rassaṃ
passasāmī’ti pajānāti.</p>

<p><span class="parno">7</span>
<a id="p_7D_948" class="ms"></a>
‘Sabbakāyapaṭisaṃvedī assasissāmī’ti sikkhati, ‘sabbakāyapaṭisaṃvedī
passasissāmī’ti sikkhati.</p>

<p><span class="parno">8</span>
<a id="p_7D_949" class="ms"></a>
‘Passambhayaṃ kāyasankhāraṃ assasissāmī’ti sikkhati, ‘passambhayaṃ
kāyasankhāraṃ passasissāmī’ti sikkhati.</p>
<hr>

<p><span class="parno">9</span>
<a id="p_7D_950" class="ms"></a>
Seyyathāpi, bhikkhave, dakkho bhamakāro vā bhamakārantevāsī vā dīghaṃ vā
añchanto ‘dīghaṃ añchāmī’ti pajānāti, rassaṃ vā añchanto ‘rassaṃ añchāmī’ti
pajānāti; evameva kho, bhikkhave, bhikkhu dīghaṃ vā assasanto ‘dīghaṃ
assasāmī’ti pajānāti, dīghaṃ vā passasanto ‘dīghaṃ passasāmī’ti pajānāti,
rassaṃ vā assasanto ‘rassaṃ assasāmī’ti pajānāti, rassaṃ vā passasanto ‘rassaṃ
passasāmī’ti pajānāti. ‘Sabbakāyapaṭisaṃvedī assasissāmī’ti sikkhati,
‘sabbakāyapaṭisaṃvedī passasissāmī’ti sikkhati, ‘passambhayaṃ kāyasankhāraṃ
assasissāmī’ti sikkhati, ‘passambhayaṃ kāyasankhāraṃ passasissāmī’ti sikkhati.</p>
<hr>

<p><span class="parno">10</span>
<a class="pts1" id="pts2.292"></a>
<a id="p_7D_951" class="ms"></a>
Iti ajjhattaṃ vā kāye kāyānupassī viharati, bahiddhā vā kāye kāyānupassī
viharati, ajjhattabahiddhā vā kāye kāyānupassī viharati. Samudayadhammānupassī
vā kāyasmiṃ viharati, vayadhammānupassī vā kāyasmiṃ viharati,
samudayavayadhammānupassī vā kāyasmiṃ viharati. ‘Atthi kāyo’ti vā panassa
sati paccupaṭṭhitā hoti yāvadeva ñāṇamattāya paṭissatimattāya anissito ca
viharati, na ca kiñci loke upādiyati. <span class="var" title="evampi (s1-3, km, pts1)" id="note438">Evampi kho</span>, bhikkhave, bhikkhu kāye
kāyānupassī viharati.</p>
<p class="endsection">Ānāpānapabbaṃ niṭṭhitaṃ.</p>
<h3>1.2. Kāyānupassanā&shy;iriyāpathapabba</h3>

<p><span class="parno">11</span><a class="wp" id="wp3"></a>
<a id="p_7D_953" class="ms"></a>
<a class="msdiv" id="msdiv_375"></a>
Puna caparaṃ, bhikkhave, bhikkhu gacchanto vā ‘gacchāmī’ti pajānāti, ṭhito vā
‘ṭhitomhī’ti pajānāti, nisinno vā ‘nisinnomhī’ti pajānāti, sayāno vā
‘sayānomhī’ti pajānāti, yathā yathā vā panassa kāyo paṇihito hoti tathā tathā
naṃ pajānāti.</p>

<p><span class="parno">12</span>
<a id="p_7D_954" class="ms"></a>
Iti ajjhattaṃ vā kāye kāyānupassī viharati, bahiddhā vā kāye kāyānupassī
viharati, ajjhattabahiddhā vā kāye kāyānupassī viharati. Samudayadhammānupassī
vā kāyasmiṃ viharati, vayadhammānupassī vā kāyasmiṃ viharati,
samudayavayadhammānupassī vā kāyasmiṃ viharati. ‘Atthi kāyo’ti vā panassa
sati paccupaṭṭhitā hoti yāvadeva ñāṇamattāya paṭissatimattāya anissito ca
viharati, na ca kiñci loke upādiyati. Evampi kho, bhikkhave, bhikkhu kāye
kāyānupassī viharati.</p>
<p class="endsection">Iriyāpathapabbaṃ niṭṭhitaṃ.</p>
<h3>1.3. Kāyānupassanāsampajānapabba</h3>

<p><span class="parno">13</span><a class="wp" id="wp4"></a>
<a id="p_7D_956" class="ms"></a>
<a class="msdiv" id="msdiv_376"></a>
Puna caparaṃ, bhikkhave, bhikkhu abhikkante paṭikkante sampajānakārī hoti,
ālokite vilokite sampajānakārī hoti, samiñjite pasārite sampajānakārī hoti,
sanghāṭipattacīvaradhāraṇe sampajānakārī hoti, asite pīte khāyite sāyite
sampajānakārī hoti, uccārapassāvakamme sampajānakārī hoti, gate ṭhite nisinne
sutte jāgarite bhāsite tuṇhībhāve sampajānakārī hoti.</p>

<p><span class="parno">14</span>
<a class="pts1" id="pts2.293"></a>
<a id="p_7D_957" class="ms"></a>
Iti ajjhattaṃ vā … pe … evampi kho, bhikkhave, bhikkhu kāye kāyānupassī
viharati.</p>
<p class="endsection">Sampajānapabbaṃ niṭṭhitaṃ.</p>
<h3>1.4. Kāyānupassanā&shy;paṭikūlamanasikārapabba</h3>

<p><span class="parno">15</span><a class="wp" id="wp5"></a>
<a id="p_7D_959" class="ms"></a>
<a class="msdiv" id="msdiv_377"></a>
Puna caparaṃ, bhikkhave, bhikkhu imameva kāyaṃ uddhaṃ pādatalā adho
kesamatthakā tacapariyantaṃ pūraṃ nānappakārassa asucino paccavekkhati: ‘atthi
imasmiṃ kāye kesā lomā nakhā dantā taco, maṃsaṃ nhāru aṭṭhi aṭṭhimiñjaṃ vakkaṃ,
hadayaṃ yakanaṃ kilomakaṃ pihakaṃ papphāsaṃ, antaṃ antaguṇaṃ <span class="var" title="karīsaṃ matthalungaṃ (mr)" id="note440">udariyaṃ karīsaṃ</span>,
pittaṃ semhaṃ pubbo lohitaṃ sedo medo, assu vasā kheḷo singhāṇikā lasikā
muttan’ti.</p>

<p><span class="parno">16</span>
<a class="pts1" id="pts2.294"></a>
<a id="p_7D_960" class="ms"></a>
Seyyathāpi, bhikkhave, ubhatomukhā <span class="var" title="mūtoḷī (s1-3, km) | mutoli (pts1)" id="note441">putoḷi</span> pūrā nānāvihitassa dhaññassa,
seyyathidaṃ—sālīnaṃ vīhīnaṃ muggānaṃ māsānaṃ tilānaṃ taṇḍulānaṃ. Tamenaṃ
cakkhumā puriso muñcitvā paccavekkheyya: ‘ime sālī, ime vīhī ime muggā ime māsā
ime tilā ime taṇḍulā’ti. Evameva kho, bhikkhave, bhikkhu imameva kāyaṃ uddhaṃ
pādatalā adho kesamatthakā tacapariyantaṃ pūraṃ nānappakārassa asucino
paccavekkhati: ‘atthi imasmiṃ kāye kesā lomā … pe … muttan’ti.</p>

<p><span class="parno">17</span>
<a id="p_7D_961" class="ms"></a>
Iti ajjhattaṃ vā … pe … evampi kho, bhikkhave, bhikkhu kāye kāyānupassī
viharati.</p>
<p class="endsection">Paṭikūlamanasikārapabbaṃ niṭṭhitaṃ.</p>
<h3>1.5. Kāyānupassanā&shy;dhātumanasikārapabba</h3>

<p><span class="parno">18</span><a class="wp" id="wp6"></a>
<a id="p_7D_963" class="ms"></a>
<a class="msdiv" id="msdiv_378"></a>
Puna caparaṃ, bhikkhave, bhikkhu imameva kāyaṃ yathāṭhitaṃ yathāpaṇihitaṃ
dhātuso paccavekkhati: ‘atthi imasmiṃ kāye pathavīdhātu āpodhātu tejodhātu
vāyodhātū’ti.</p>

<p><span class="parno">19</span>
<a id="p_7D_964" class="ms"></a>
Seyyathāpi, bhikkhave, dakkho goghātako vā goghātakantevāsī vā gāviṃ vadhitvā
catumahāpathe bilaso vibhajitvā nisinno assa; evameva kho, bhikkhave, bhikkhu
imameva kāyaṃ yathāṭhitaṃ yathāpaṇihitaṃ dhātuso paccavekkhati: ‘atthi imasmiṃ
kāye pathavīdhātu āpodhātu tejodhātu vāyodhātū’ti.</p>

<p><span class="parno">20</span>
<a class="pts1" id="pts2.295"></a>
<a id="p_7D_965" class="ms"></a>
Iti ajjhattaṃ vā kāye kāyānupassī viharati … pe … evampi kho, bhikkhave,
bhikkhu kāye kāyānupassī viharati.</p>
<p class="endsection">Dhātumanasikārapabbaṃ niṭṭhitaṃ.</p>
<h3>1.6. Kāyānupassanā&shy;navasivathikapabba</h3>

<p><span class="parno">21</span><a class="wp" id="wp7"></a>
<a id="p_7D_967" class="ms"></a>
<a class="msdiv" id="msdiv_379"></a>
Puna caparaṃ, bhikkhave, bhikkhu seyyathāpi passeyya sarīraṃ sivathikāya
chaḍḍitaṃ ekāhamataṃ vā dvīhamataṃ vā tīhamataṃ vā uddhumātakaṃ vinīlakaṃ
vipubbakajātaṃ. So imameva kāyaṃ upasaṃharati: ‘ayampi kho kāyo evaṃdhammo
evaṃbhāvī evaṃanatīto’ti. Iti ajjhattaṃ vā … pe … evampi kho, bhikkhave,
bhikkhu kāye kāyānupassī viharati. <span class="brnum">(1)</span></p>
<hr>

<p><span class="parno">22</span><a class="wp" id="wp8"></a>
<a class="pts1" id="pts2.296"></a>
<a id="p_7D_968" class="ms"></a>
Puna caparaṃ, bhikkhave, bhikkhu seyyathāpi passeyya sarīraṃ sivathikāya
chaḍḍitaṃ kākehi vā khajjamānaṃ kulalehi vā khajjamānaṃ gijjhehi vā khajjamānaṃ<q class="open" id="note442" title=" suvānehi vā khajjamānaṃ sigālehi vā khajjamānaṃ (sī , syā1-3, kaṃ), supāṇehi vā khajjamānaṃ sigālehi vā khajjamānaṃ (pā1)">
kankehi vā khajjamānaṃ sunakhehi vā khajjamānaṃ byagghehi vā khajjamānaṃ dīpīhi
vā khajjamānaṃ singālehi vā khajjamānaṃ</q> vividhehi vā pāṇakajātehi khajjamānaṃ.
So imameva kāyaṃ upasaṃharati: ‘ayampi kho kāyo evaṃdhammo evaṃbhāvī
evaṃanatīto’ti. Iti ajjhattaṃ vā … pe … evampi kho, bhikkhave, bhikkhu kāye
kāyānupassī viharati. <span class="brnum">(2)</span></p>

<p><span class="parno">23</span>
<a id="p_7D_969" class="ms"></a>
Puna caparaṃ, bhikkhave, bhikkhu seyyathāpi passeyya sarīraṃ sivathikāya
chaḍḍitaṃ aṭṭhikasankhalikaṃ samaṃsalohitaṃ nhārusambandhaṃ … pe … <span class="brnum">(3)</span></p>

<p><span class="parno">24</span>
<a id="p_7D_970" class="ms"></a>
Aṭṭhikasankhalikaṃ nimaṃsalohitamakkhitaṃ nhārusambandhaṃ … pe  …
<span class="brnum">(4)</span></p>

<p><span class="parno">25</span>
<a id="p_7D_971" class="ms"></a>
Aṭṭhikasankhalikaṃ apagatamaṃsalohitaṃ nhārusambandhaṃ … pe  …
<span class="brnum">(5)</span></p>
<hr>

<p><span class="parno">26</span>
<a class="pts1" id="pts2.297"></a>
<a id="p_7D_972" class="ms"></a>
Aṭṭhikāni <span class="var" title="apagatanhārusambandhāni (s1-3) | apagatanahārusambandhāni (km)" id="note444">apagatasambandhāni</span> disā vidisā vikkhittāni, aññena hatthaṭṭhikaṃ
aññena pādaṭṭhikaṃ <span class="var" title="aññena gopphaṭṭhikaṃ (bj)" id="note445">aññena gopphakaṭṭhikaṃ</span> aññena janghaṭṭhikaṃ aññena
ūruṭṭhikaṃ<q class="open" id="note446" title=" aññena piṭṭhiṭṭhikaṃ aññena kaṭaṭṭhikaṃ aññena khandhaṭṭhikaṃ aññena gīvaṭṭhikaṃ (sī )"> aññena kaṭiṭṭhikaṃ<q class="open" id="note447" title=" aññena kaṭaṭṭhikaṃ aññena piṭṭhaṭṭhikaṃ aññena kaṇḍakaṭṭhikaṃ aññena phāsukaṭṭhikaṃ aññena uraṭṭhikaṃ aññena aṃsaṭṭhikaṃ aññena bāhuṭṭhikaṃ (syā1-3, kaṃ)"> aññena phāsukaṭṭhikaṃ aññena piṭṭhiṭṭhikaṃ aññena
khandhaṭṭhikaṃ</q> aññena gīvaṭṭhikaṃ aññena hanukaṭṭhikaṃ</q> aññena dantaṭṭhikaṃ
aññena sīsakaṭāhaṃ. So imameva kāyaṃ upasaṃharati: ‘ayampi kho kāyo evaṃdhammo
evaṃbhāvī evaṃanatīto’ti. Iti ajjhattaṃ vā … pe … viharati. <span class="brnum">(6)</span></p>

<p><span class="parno">27</span><a class="wp" id="wp10"></a>
<a id="p_7D_973" class="ms"></a>
Puna caparaṃ, bhikkhave, bhikkhu seyyathāpi passeyya sarīraṃ sivathikāya
chaḍḍitaṃ aṭṭhikāni setāni sankhavaṇṇapaṭibhāgāni … pe … <span class="brnum">(7)</span></p>

<p><span class="parno">28</span>
<a id="p_7D_974" class="ms"></a>
Aṭṭhikāni puñjakitāni terovassikāni … pe  …
<span class="brnum">(8)</span></p>
<hr>

<p><span class="parno">29</span>
<a class="pts1" id="pts2.298"></a>
<a id="p_7D_975" class="ms"></a>
Aṭṭhikāni pūtīni cuṇṇakajātāni. So imameva kāyaṃ upasaṃharati: ‘ayampi kho kāyo
evaṃdhammo evaṃbhāvī evaṃanatīto’ti. Iti ajjhattaṃ vā kāye kāyānupassī
viharati, bahiddhā vā kāye kāyānupassī viharati, ajjhattabahiddhā vā kāye
kāyānupassī viharati. Samudayadhammānupassī vā kāyasmiṃ viharati,
vayadhammānupassī vā kāyasmiṃ viharati, samudayavayadhammānupassī vā
kāyasmiṃ viharati. ‘Atthi kāyo’ti vā panassa sati paccupaṭṭhitā hoti yāvadeva
ñāṇamattāya paṭissatimattāya anissito ca viharati, na ca kiñci loke upādiyati.
Evampi kho, bhikkhave, bhikkhu kāye kāyānupassī viharati. <span class="brnum">(9)</span></p>
<p class="endsection">Navasivathikapabbaṃ niṭṭhitaṃ.<br>
Cuddasa kāyānupassanā niṭṭhitā.
</p>
<h2>2. Vedanānupassanā</h2>

<p><span class="parno">30</span><a class="wp" id="wp11"></a>
<a id="p_7D_977" class="ms"></a>
<a class="msdiv" id="msdiv_380"></a>
Kathañca pana, bhikkhave, bhikkhu vedanāsu vedanānupassī viharati? Idha,
bhikkhave, bhikkhu sukhaṃ vā vedanaṃ vedayamāno ‘sukhaṃ vedanaṃ vedayāmī’ti
pajānāti. <span class="brnum">(1)</span></p>

<p><span class="parno">31</span>
<a id="p_7D_978" class="ms"></a>
Dukkhaṃ vā vedanaṃ vedayamāno ‘dukkhaṃ vedanaṃ vedayāmī’ti pajānāti.
<span class="brnum">(2)</span></p>

<p><span class="parno">32</span>
<a id="p_7D_979" class="ms"></a>
Adukkhamasukhaṃ vā vedanaṃ vedayamāno ‘adukkhamasukhaṃ vedanaṃ vedayāmī’ti
pajānāti. <span class="brnum">(3)</span></p>

<p><span class="parno">33</span>
<a id="p_7D_980" class="ms"></a>
Sāmisaṃ vā sukhaṃ vedanaṃ vedayamāno ‘sāmisaṃ sukhaṃ vedanaṃ vedayāmī’ti
pajānāti. <span class="brnum">(4)</span></p>

<p><span class="parno">34</span>
<a id="p_7D_981" class="ms"></a>
Nirāmisaṃ vā sukhaṃ vedanaṃ vedayamāno ‘nirāmisaṃ sukhaṃ vedanaṃ vedayāmī’ti
pajānāti. <span class="brnum">(5)</span></p>

<p><span class="parno">35</span>
<a id="p_7D_982" class="ms"></a>
Sāmisaṃ vā dukkhaṃ vedanaṃ vedayamāno ‘sāmisaṃ dukkhaṃ vedanaṃ vedayāmī’ti
pajānāti. <span class="brnum">(6)</span></p>
<hr>

<p><span class="parno">36</span>
<a id="p_7D_983" class="ms"></a>
Nirāmisaṃ vā dukkhaṃ vedanaṃ vedayamāno ‘nirāmisaṃ dukkhaṃ vedanaṃ vedayāmī’ti
pajānāti. <span class="brnum">(7)</span></p>
<hr>

<p><span class="parno">37</span>
<a id="p_7D_984" class="ms"></a>
Sāmisaṃ vā adukkhamasukhaṃ vedanaṃ vedayamāno ‘sāmisaṃ adukkhamasukhaṃ vedanaṃ
vedayāmī’ti pajānāti. <span class="brnum">(8)</span></p>

<p><span class="parno">38</span>
<a id="p_7D_985" class="ms"></a>
Nirāmisaṃ vā adukkhamasukhaṃ vedanaṃ vedayamāno ‘nirāmisaṃ adukkhamasukhaṃ
vedanaṃ vedayāmī’ti pajānāti. <span class="brnum">(9)</span></p>

<p><span class="parno">39</span>
<a class="pts1" id="pts2.299"></a>
<a id="p_7D_986" class="ms"></a>
Iti ajjhattaṃ vā vedanāsu vedanānupassī viharati, bahiddhā vā vedanāsu
vedanānupassī viharati, ajjhattabahiddhā vā vedanāsu vedanānupassī viharati.
Samudayadhammānupassī vā vedanāsu viharati, vayadhammānupassī vā vedanāsu
viharati, samudayavayadhammānupassī vā vedanāsu viharati. ‘Atthi vedanā’ti
vā panassa sati paccupaṭṭhitā hoti yāvadeva ñāṇamattāya paṭissatimattāya
anissito ca viharati, na ca kiñci loke upādiyati. Evampi kho, bhikkhave,
bhikkhu vedanāsu vedanānupassī viharati.</p>
<p class="endsection">Vedanānupassanā niṭṭhitā.</p>
<h2>3. Cittānupassanā</h2>

<p><span class="parno">40</span><a class="wp" id="wp12"></a>
<a id="p_7D_988" class="ms"></a>
<a class="msdiv" id="msdiv_381"></a>
Kathañca pana, bhikkhave, bhikkhu citte cittānupassī viharati? Idha, bhikkhave,
bhikkhu sarāgaṃ vā cittaṃ ‘sarāgaṃ cittan’ti pajānāti. <span class="brnum">(1)</span></p>

<p><span class="parno">41</span>
<a id="p_7D_989" class="ms"></a>
Vītarāgaṃ vā cittaṃ ‘vītarāgaṃ cittan’ti pajānāti.
<span class="brnum">(2)</span></p>

<p><span class="parno">42</span>
<a id="p_7D_990" class="ms"></a>
Sadosaṃ vā cittaṃ ‘sadosaṃ cittan’ti pajānāti.
<span class="brnum">(3)</span></p>
<hr>

<p><span class="parno">43</span>
<a id="p_7D_991" class="ms"></a>
Vītadosaṃ vā cittaṃ ‘vītadosaṃ cittan’ti pajānāti.
<span class="brnum">(4)</span></p>

<p><span class="parno">44</span>
<a id="p_7D_992" class="ms"></a>
Samohaṃ vā cittaṃ ‘samohaṃ cittan’ti pajānāti.
<span class="brnum">(5)</span></p>

<p><span class="parno">45</span>
<a id="p_7D_993" class="ms"></a>
Vītamohaṃ vā cittaṃ ‘vītamohaṃ cittan’ti pajānāti.
<span class="brnum">(6)</span></p>

<p><span class="parno">46</span>
<a id="p_7D_994" class="ms"></a>
Sankhittaṃ vā cittaṃ ‘sankhittaṃ cittan’ti pajānāti.
<span class="brnum">(7)</span></p>

<p><span class="parno">47</span>
<a id="p_7D_995" class="ms"></a>
Vikkhittaṃ vā cittaṃ ‘vikkhittaṃ cittan’ti pajānāti.
<span class="brnum">(8)</span></p>

<p><span class="parno">48</span>
<a id="p_7D_996" class="ms"></a>
Mahaggataṃ vā cittaṃ ‘mahaggataṃ cittan’ti pajānāti.
<span class="brnum">(9)</span></p>

<p><span class="parno">49</span>
<a id="p_7D_997" class="ms"></a>
Amahaggataṃ vā cittaṃ ‘amahaggataṃ cittan’ti pajānāti.
<span class="brnum">(10)</span></p>

<p><span class="parno">50</span>
<a id="p_7D_998" class="ms"></a>
Sauttaraṃ vā cittaṃ ‘sauttaraṃ cittan’ti pajānāti.
<span class="brnum">(11)</span></p>

<p><span class="parno">51</span>
<a id="p_7D_999" class="ms"></a>
Anuttaraṃ vā cittaṃ ‘anuttaraṃ cittan’ti pajānāti.
<span class="brnum">(12)</span></p>

<p><span class="parno">52</span>
<a id="p_7D_1000" class="ms"></a>
Samāhitaṃ vā cittaṃ ‘samāhitaṃ cittan’ti pajānāti.
<span class="brnum">(13)</span></p>
<hr>

<p><span class="parno">53</span>
<a id="p_7D_1001" class="ms"></a>
Asamāhitaṃ vā cittaṃ ‘asamāhitaṃ cittan’ti pajānāti.
<span class="brnum">(14)</span></p>

<p><span class="parno">54</span>
<a id="p_7D_1002" class="ms"></a>
Vimuttaṃ vā cittaṃ ‘vimuttaṃ cittan’ti pajānāti.
<span class="brnum">(15)</span></p>

<p><span class="parno">55</span>
<a id="p_7D_1003" class="ms"></a>
Avimuttaṃ vā cittaṃ ‘avimuttaṃ cittan’ti pajānāti.
<span class="brnum">(15)</span></p>
<hr>

<p><span class="parno">56</span>
<a class="pts1" id="pts2.300"></a>
<a id="p_7D_1004" class="ms"></a>
Iti ajjhattaṃ vā citte cittānupassī viharati, bahiddhā vā citte cittānupassī
viharati, ajjhattabahiddhā vā citte cittānupassī viharati. Samudayadhammānupassī vā cittasmiṃ viharati, vayadhammānupassī vā cittasmiṃ viharati, samudayavayadhammānupassī vā cittasmiṃ viharati, ‘atthi cittan’ti vā panassa sati paccupaṭṭhitā hoti yāvadeva ñāṇamattāya paṭissatimattāya anissito ca viharati, na ca kiñci loke upādiyati. Evampi kho, bhikkhave, bhikkhu citte cittānupassī viharati.</p>
<p class="endsection">Cittānupassanā niṭṭhitā.</p>
<h2>4. Dhammānupassanā</h2>
<h3>4.1. Dhammānupassanānīvaraṇapabba</h3>

<p><span class="parno">57</span><a class="wp" id="wp13"></a>
<a id="p_7D_1006" class="ms"></a>
<a class="msdiv" id="msdiv_382"></a>
Kathañca pana, bhikkhave, bhikkhu dhammesu dhammānupassī viharati? Idha,
bhikkhave, bhikkhu dhammesu dhammānupassī viharati pañcasu nīvaraṇesu. Kathañca
pana, bhikkhave, bhikkhu dhammesu dhammānupassī viharati pañcasu nīvaraṇesu?</p>

<p><span class="parno">58</span>
<a id="p_7D_1007" class="ms"></a>
Idha, bhikkhave, bhikkhu santaṃ vā ajjhattaṃ kāmacchandaṃ ‘atthi me ajjhattaṃ
kāmacchando’ti pajānāti, asantaṃ vā ajjhattaṃ kāmacchandaṃ ‘natthi me ajjhattaṃ
kāmacchando’ti pajānāti, yathā ca anuppannassa kāmacchandassa uppādo hoti tañca
pajānāti, yathā ca uppannassa kāmacchandassa pahānaṃ hoti tañca pajānāti, yathā
ca pahīnassa kāmacchandassa āyatiṃ anuppādo hoti tañca pajānāti. <span class="brnum">(1)</span></p>

<p><span class="parno">59</span>
<a id="p_7D_1008" class="ms"></a>
Santaṃ vā ajjhattaṃ byāpādaṃ ‘atthi me ajjhattaṃ byāpādo’ti pajānāti, asantaṃ
vā ajjhattaṃ byāpādaṃ ‘natthi me ajjhattaṃ byāpādo’ti pajānāti, yathā ca
anuppannassa byāpādassa uppādo hoti tañca pajānāti, yathā ca uppannassa
byāpādassa pahānaṃ hoti tañca pajānāti, yathā ca pahīnassa byāpādassa āyatiṃ
anuppādo hoti tañca pajānāti. <span class="brnum">(2)</span></p>

<p><span class="parno">60</span>
<a id="p_7D_1009" class="ms"></a>
Santaṃ vā ajjhattaṃ thinamiddhaṃ ‘atthi me ajjhattaṃ thinamiddhan’ti pajānāti,
asantaṃ vā ajjhattaṃ thinamiddhaṃ ‘natthi me ajjhattaṃ thinamiddhan’ti
pajānāti, yathā ca anuppannassa thinamiddhassa uppādo hoti tañca pajānāti,
yathā ca uppannassa thinamiddhassa pahānaṃ hoti tañca pajānāti, yathā ca
pahīnassa thinamiddhassa āyatiṃ anuppādo hoti tañca pajānāti. <span class="brnum">(3)</span></p>

<p><span class="parno">61</span>
<a class="pts1" id="pts2.301"></a>
<a id="p_7D_1010" class="ms"></a>
Santaṃ vā ajjhattaṃ uddhaccakukkuccaṃ ‘atthi me ajjhattaṃ uddhaccakukkuccan’ti
pajānāti, asantaṃ vā ajjhattaṃ uddhaccakukkuccaṃ ‘natthi me ajjhattaṃ
uddhaccakukkuccan’ti pajānāti, yathā ca anuppannassa uddhaccakukkuccassa uppādo
hoti tañca pajānāti, yathā ca uppannassa uddhaccakukkuccassa pahānaṃ hoti tañca
pajānāti, yathā ca pahīnassa uddhaccakukkuccassa āyatiṃ anuppādo hoti tañca
pajānāti. <span class="brnum">(4)</span></p>

<p><span class="parno">62</span>
<a id="p_7D_1011" class="ms"></a>
Santaṃ vā ajjhattaṃ vicikicchaṃ ‘atthi me ajjhattaṃ vicikicchā’ti pajānāti,
asantaṃ vā ajjhattaṃ vicikicchaṃ ‘natthi me ajjhattaṃ vicikicchā’ti pajānāti,
yathā ca anuppannāya vicikicchāya uppādo hoti tañca pajānāti, yathā ca
uppannāya vicikicchāya pahānaṃ hoti tañca pajānāti, yathā ca pahīnāya
vicikicchāya āyatiṃ anuppādo hoti tañca pajānāti. <span class="brnum">(5)</span></p>
<hr>

<p><span class="parno">63</span>
<a id="p_7D_1012" class="ms"></a>
Iti ajjhattaṃ vā dhammesu dhammānupassī viharati, bahiddhā vā dhammesu
dhammānupassī viharati, ajjhattabahiddhā vā dhammesu dhammānupassī viharati.
Samudayadhammānupassī vā dhammesu viharati, vayadhammānupassī vā dhammesu
viharati, samudayavayadhammānupassī vā dhammesu viharati. ‘Atthi dhammā’ti
vā panassa sati paccupaṭṭhitā hoti yāvadeva ñāṇamattāya paṭissatimattāya,
anissito ca viharati, na ca kiñci loke upādiyati. Evampi kho, bhikkhave,
bhikkhu dhammesu dhammānupassī viharati pañcasu nīvaraṇesu.</p>
<p class="endsection">Nīvaraṇapabbaṃ niṭṭhitaṃ.</p>
<h3>4.2. Dhammānupassanākhandhapabba</h3>

<p><span class="parno">64</span><a class="wp" id="wp14"></a>
<a class="pts1" id="pts2.302"></a>
<a id="p_7D_1014" class="ms"></a>
<a class="msdiv" id="msdiv_383"></a>
Puna caparaṃ, bhikkhave, bhikkhu dhammesu dhammānupassī viharati pañcasu
upādānakkhandhesu. Kathañca pana, bhikkhave, bhikkhu dhammesu dhammānupassī
viharati pañcasu upādānakkhandhesu? Idha, bhikkhave, bhikkhu: ‘iti rūpaṃ, iti
rūpassa samudayo, iti rūpassa atthangamo; iti vedanā, iti vedanāya samudayo,
iti vedanāya atthangamo; iti saññā, iti saññāya samudayo, iti saññāya
atthangamo; iti sankhārā, iti sankhārānaṃ samudayo, iti sankhārānaṃ atthangamo,
iti viññāṇaṃ, iti viññāṇassa samudayo, iti viññāṇassa atthangamo’ti, iti
ajjhattaṃ vā dhammesu dhammānupassī viharati, bahiddhā vā dhammesu
dhammānupassī viharati, ajjhattabahiddhā vā dhammesu dhammānupassī viharati.
Samudayadhammānupassī vā dhammesu viharati, vayadhammānupassī vā dhammesu
viharati, samudayavayadhammānupassī vā dhammesu viharati. ‘Atthi dhammā’ti
vā panassa sati paccupaṭṭhitā hoti yāvadeva ñāṇamattāya paṭissatimattāya,
anissito ca viharati, na ca kiñci loke upādiyati. Evampi kho, bhikkhave,
bhikkhu dhammesu dhammānupassī viharati pañcasu upādānakkhandhesu.</p>
<p class="endsection">Khandhapabbaṃ niṭṭhitaṃ.</p>
<h3>4.3. Dhammānupassanāāyatanapabba</h3>

<p><span class="parno">65</span><a class="wp" id="wp15"></a>
<a id="p_7D_1016" class="ms"></a>
<a class="msdiv" id="msdiv_384"></a>
Puna caparaṃ, bhikkhave, bhikkhu dhammesu dhammānupassī viharati chasu
ajjhattikabāhiresu āyatanesu. Kathañca pana, bhikkhave, bhikkhu dhammesu
dhammānupassī viharati chasu ajjhattikabāhiresu āyatanesu?</p>

<p><span class="parno">66</span>
<a id="p_7D_1017" class="ms"></a>
Idha, bhikkhave, bhikkhu cakkhuñca pajānāti, rūpe ca pajānāti, yañca tadubhayaṃ
paṭicca uppajjati saṃyojanaṃ tañca pajānāti, yathā ca anuppannassa saṃyojanassa
uppādo hoti tañca pajānāti, yathā ca uppannassa saṃyojanassa pahānaṃ hoti tañca
pajānāti, yathā ca pahīnassa saṃyojanassa āyatiṃ anuppādo hoti tañca pajānāti.
<span class="brnum">(1)</span></p>
<hr>

<p><span class="parno">67</span>
<a id="p_7D_1018" class="ms"></a>
Sotañca pajānāti, sadde ca pajānāti, yañca tadubhayaṃ paṭicca uppajjati
saṃyojanaṃ tañca pajānāti, yathā ca anuppannassa saṃyojanassa uppādo hoti tañca
pajānāti, yathā ca uppannassa saṃyojanassa pahānaṃ hoti tañca pajānāti, yathā
ca pahīnassa saṃyojanassa āyatiṃ anuppādo hoti tañca pajānāti. <span class="brnum">(2)</span></p>
<hr>

<p><span class="parno">68</span>
<a id="p_7D_1019" class="ms"></a>
Ghānañca pajānāti, gandhe ca pajānāti, yañca tadubhayaṃ paṭicca uppajjati
saṃyojanaṃ tañca pajānāti, yathā ca anuppannassa saṃyojanassa uppādo hoti tañca
pajānāti, yathā ca uppannassa saṃyojanassa pahānaṃ hoti tañca pajānāti, yathā
ca pahīnassa saṃyojanassa āyatiṃ anuppādo hoti tañca pajānāti. <span class="brnum">(3)</span></p>

<p><span class="parno">69</span>
<a id="p_7D_1020" class="ms"></a>
Jivhañca pajānāti, rase ca pajānāti, yañca tadubhayaṃ paṭicca uppajjati
saṃyojanaṃ tañca pajānāti, yathā ca anuppannassa saṃyojanassa uppādo hoti tañca
pajānāti, yathā ca uppannassa saṃyojanassa pahānaṃ hoti tañca pajānāti, yathā
ca pahīnassa saṃyojanassa āyatiṃ anuppādo hoti tañca pajānāti. <span class="brnum">(4)</span></p>
<hr>

<p><span class="parno">70</span>
<a id="p_7D_1021" class="ms"></a>
Kāyañca pajānāti, phoṭṭhabbe ca pajānāti, yañca tadubhayaṃ paṭicca uppajjati
saṃyojanaṃ tañca pajānāti, yathā ca anuppannassa saṃyojanassa uppādo hoti tañca
pajānāti, yathā ca uppannassa saṃyojanassa pahānaṃ hoti tañca pajānāti, yathā
ca pahīnassa saṃyojanassa āyatiṃ anuppādo hoti tañca pajānāti. <span class="brnum">(5)</span></p>
<hr>

<p><span class="parno">71</span>
<a class="pts1" id="pts2.303"></a>
<a id="p_7D_1022" class="ms"></a>
Manañca pajānāti, dhamme ca pajānāti, yañca tadubhayaṃ paṭicca uppajjati
saṃyojanaṃ tañca pajānāti, yathā ca anuppannassa saṃyojanassa uppādo hoti tañca
pajānāti, yathā ca uppannassa saṃyojanassa pahānaṃ hoti tañca pajānāti, yathā
ca pahīnassa saṃyojanassa āyatiṃ anuppādo hoti tañca pajānāti. <span class="brnum">(6)</span></p>
<hr>

<p><span class="parno">72</span>
<a id="p_7D_1023" class="ms"></a>
Iti ajjhattaṃ vā dhammesu dhammānupassī viharati, bahiddhā vā dhammesu
dhammānupassī viharati, ajjhattabahiddhā vā dhammesu dhammānupassī viharati.
Samudayadhammānupassī vā dhammesu viharati, vayadhammānupassī vā dhammesu
viharati, samudayavayadhammānupassī vā dhammesu viharati. ‘Atthi dhammā’ti
vā panassa sati paccupaṭṭhitā hoti yāvadeva ñāṇamattāya paṭissatimattāya,
anissito ca viharati, na ca kiñci loke upādiyati. Evampi kho, bhikkhave,
bhikkhu dhammesu dhammānupassī viharati chasu ajjhattikabāhiresu āyatanesu.</p>
<p class="endsection">Āyatanapabbaṃ niṭṭhitaṃ.</p>
<h3>4.4. Dhammānupassanābojjhangapabba</h3>

<p><span class="parno">73</span><a class="wp" id="wp16"></a>
<a id="p_7D_1025" class="ms"></a>
<a class="msdiv" id="msdiv_385"></a>
Puna caparaṃ, bhikkhave, bhikkhu dhammesu dhammānupassī viharati sattasu
bojjhangesu. Kathañca pana, bhikkhave, bhikkhu dhammesu dhammānupassī viharati
sattasu bojjhangesu? Idha, bhikkhave, bhikkhu santaṃ vā ajjhattaṃ
satisambojjhangaṃ ‘atthi me ajjhattaṃ satisambojjhango’ti pajānāti, asantaṃ vā
ajjhattaṃ satisambojjhangaṃ ‘natthi me ajjhattaṃ satisambojjhango’ti pajānāti,
yathā ca anuppannassa satisambojjhangassa uppādo hoti tañca pajānāti, yathā ca
uppannassa satisambojjhangassa bhāvanāya pāripūrī hoti tañca pajānāti. <span class="brnum">(1)</span></p>
<hr>

<p><span class="parno">74</span>
<a id="p_7D_1026" class="ms"></a>
Santaṃ vā ajjhattaṃ dhammavicayasambojjhangaṃ ‘atthi me ajjhattaṃ
dhammavicayasambojjhango’ti pajānāti, asantaṃ vā ajjhattaṃ dhammavicayasambojjhangaṃ ‘natthi me ajjhattaṃ dhammavicayasambojjhango’ti pajānāti, yathā ca anuppannassa dhammavicayasambojjhangassa uppādo hoti tañca pajānāti, yathā ca uppannassa dhammavicayasambojjhangassa bhāvanāya pāripūrī hoti tañca pajānāti. <span class="brnum">(2)</span></p>

<p><span class="parno">75</span>
<a id="p_7D_1027" class="ms"></a>
Santaṃ vā ajjhattaṃ vīriyasambojjhangaṃ ‘atthi me ajjhattaṃ vīriyasambojjhango’ti pajānāti, asantaṃ vā ajjhattaṃ vīriyasambojjhangaṃ ‘natthi me ajjhattaṃ vīriyasambojjhango’ti pajānāti, yathā ca anuppannassa vīriyasambojjhangassa uppādo hoti tañca pajānāti, yathā ca uppannassa vīriyasambojjhangassa bhāvanāya pāripūrī hoti tañca pajānāti. <span class="brnum">(3)</span></p>
<hr>

<p><span class="parno">76</span>
<a id="p_7D_1028" class="ms"></a>
Santaṃ vā ajjhattaṃ pītisambojjhangaṃ ‘atthi me ajjhattaṃ pītisambojjhango’ti
pajānāti, asantaṃ vā ajjhattaṃ pītisambojjhangaṃ ‘natthi me ajjhattaṃ
pītisambojjhango’ti pajānāti, yathā ca anuppannassa pītisambojjhangassa uppādo
hoti tañca pajānāti, yathā ca uppannassa pītisambojjhangassa bhāvanāya pāripūrī
hoti tañca pajānāti. <span class="brnum">(4)</span></p>

<p><span class="parno">77</span>
<a class="pts1" id="pts2.304"></a>
<a id="p_7D_1029" class="ms"></a>
Santaṃ vā ajjhattaṃ passaddhisambojjhangaṃ ‘atthi me ajjhattaṃ
passaddhisambojjhango’ti pajānāti, asantaṃ vā ajjhattaṃ passaddhisambojjhangaṃ
‘natthi me ajjhattaṃ passaddhisambojjhango’ti pajānāti, yathā ca anuppannassa
passaddhisambojjhangassa uppādo hoti tañca pajānāti, yathā ca uppannassa
passaddhisambojjhangassa bhāvanāya pāripūrī hoti tañca pajānāti. <span class="brnum">(5)</span></p>

<p><span class="parno">78</span>
<a id="p_7D_1030" class="ms"></a>
Santaṃ vā ajjhattaṃ samādhisambojjhangaṃ ‘atthi me ajjhattaṃ
samādhisambojjhango’ti pajānāti, asantaṃ vā ajjhattaṃ samādhisambojjhangaṃ
‘natthi me ajjhattaṃ samādhisambojjhango’ti pajānāti, yathā ca anuppannassa
samādhisambojjhangassa uppādo hoti tañca pajānāti, yathā ca uppannassa
samādhisambojjhangassa bhāvanāya pāripūrī hoti tañca pajānāti. <span class="brnum">(6)</span></p>
<hr>

<p><span class="parno">79</span>
<a id="p_7D_1031" class="ms"></a>
Santaṃ vā ajjhattaṃ upekkhāsambojjhangaṃ ‘atthi me ajjhattaṃ
upekkhāsambojjhango’ti pajānāti, asantaṃ vā ajjhattaṃ upekkhāsambojjhangaṃ
‘natthi me ajjhattaṃ upekkhāsambojjhango’ti pajānāti, yathā ca anuppannassa
upekkhāsambojjhangassa uppādo hoti tañca pajānāti, yathā ca uppannassa
upekkhāsambojjhangassa bhāvanāya pāripūrī hoti tañca pajānāti. <span class="brnum">(7)</span></p>
<hr>

<p><span class="parno">80</span>
<a id="p_7D_1032" class="ms"></a>
Iti ajjhattaṃ vā dhammesu dhammānupassī viharati, bahiddhā vā dhammesu
dhammānupassī viharati, ajjhattabahiddhā vā dhammesu dhammānupassī viharati.
Samudayadhammānupassī vā dhammesu viharati, vayadhammānupassī vā dhammesu
viharati, samudayavayadhammānupassī vā dhammesu viharati. ‘Atthi dhammā’ti
vā panassa sati paccupaṭṭhitā hoti yāvadeva ñāṇamattāya paṭissatimattāya,
anissito ca viharati, na ca kiñci loke upādiyati. Evampi kho, bhikkhave,
bhikkhu dhammesu dhammānupassī viharati sattasu bojjhangesu.</p>
<p class="endsection">Bojjhangapabbaṃ niṭṭhitaṃ.</p>
<h3>4.5. Dhammānupassanāsaccapabba</h3>

<p><span class="parno">81</span><a class="wp" id="wp17"></a>
<a id="p_7D_1034" class="ms"></a>
<a class="msdiv" id="msdiv_386"></a>
Puna caparaṃ, bhikkhave, bhikkhu dhammesu dhammānupassī viharati catūsu
ariyasaccesu. Kathañca pana, bhikkhave, bhikkhu dhammesu dhammānupassī viharati
catūsu ariyasaccesu? Idha, bhikkhave, bhikkhu ‘idaṃ dukkhan’ti yathābhūtaṃ
pajānāti, ‘ayaṃ dukkhasamudayo’ti yathābhūtaṃ pajānāti, ‘ayaṃ dukkhanirodho’ti
yathābhūtaṃ pajānāti, ‘ayaṃ dukkhanirodhagāminī paṭipadā’ti yathābhūtaṃ
pajānāti.</p>
<p class="endsection">Paṭhamabhāṇavāro niṭṭhito.</p>
<h4>4.5.1. Dukkhasaccaniddesa</h4>

<p><span class="parno">82</span><a class="wp" id="wp18"></a>
<a class="pts1" id="pts2.305"></a>
<a id="p_7D_1036" class="ms"></a>
<a class="msdiv" id="msdiv_387"></a>
Katamañca, bhikkhave, dukkhaṃ ariyasaccaṃ? Jātipi dukkhā, jarāpi dukkhā,
maraṇampi dukkhaṃ, sokaparidevadukkhadomanassupāyāsāpi dukkhā, appiyehi
sampayogopi dukkho, piyehi vippayogopi <span class="var" title="appiyehi ...pe... vippayogo dukkhotipāṭho ceva taṃniddeso ca katthaci na dissati, aṭṭhakathāyampi taṃsaṃvaṇṇanā" id="note452">dukkho</span>, yampicchaṃ na labhati tampi
dukkhaṃ, saṃkhittena <span class="var" title="pañcupādānakkhandhāpi (bj, mr)" id="note453">pañcupādānakkhandhā</span> dukkhā.</p>

<p><span class="parno">83</span>
<a id="p_7D_1037" class="ms"></a>
<a class="msdiv" id="msdiv_388"></a>
Katamā ca, bhikkhave, jāti? Yā tesaṃ tesaṃ sattānaṃ tamhi tamhi sattanikāye
jāti sañjāti okkanti abhinibbatti khandhānaṃ pātubhāvo āyatanānaṃ paṭilābho,
ayaṃ vuccati, bhikkhave, jāti. <span class="brnum">(1)</span></p>
<hr>

<p><span class="parno">84</span>
<a id="p_7D_1038" class="ms"></a>
<a class="msdiv" id="msdiv_389"></a>
Katamā ca, bhikkhave, jarā? Yā tesaṃ tesaṃ sattānaṃ tamhi tamhi sattanikāye
jarā jīraṇatā khaṇḍiccaṃ pāliccaṃ valittacatā āyuno saṃhāni indriyānaṃ
paripāko, ayaṃ vuccati, bhikkhave, jarā. <span class="brnum">(2)</span></p>

<p><span class="parno">85</span>
<a id="p_7D_1039" class="ms"></a>
<a class="msdiv" id="msdiv_390"></a>
Katamañca, bhikkhave, maraṇaṃ? <span class="var" title="yā (s1-3, km)" id="note455">Yaṃ</span> tesaṃ tesaṃ sattānaṃ tamhā tamhā sattanikāyā
cuti cavanatā bhedo antaradhānaṃ maccu maraṇaṃ kālakiriyā khandhānaṃ bhedo
kaḷevarassa nikkhepo jīvitindriyassupacchedo, idaṃ vuccati, bhikkhave, maraṇaṃ.
<span class="brnum">(3)</span></p>

<p><span class="parno">86</span>
<a class="pts1" id="pts2.306"></a>
<a id="p_7D_1040" class="ms"></a>
<a class="msdiv" id="msdiv_391"></a>
Katamo ca, bhikkhave, soko? Yo kho, bhikkhave, aññataraññatarena byasanena
samannāgatassa aññataraññatarena dukkhadhammena phuṭṭhassa soko socanā
socitattaṃ antosoko antoparisoko, ayaṃ vuccati, bhikkhave, soko. <span class="brnum">(4)</span></p>

<p><span class="parno">87</span>
<a id="p_7D_1041" class="ms"></a>
<a class="msdiv" id="msdiv_392"></a>
Katamo ca, bhikkhave, paridevo? Yo kho, bhikkhave, aññataraññatarena byasanena
samannāgatassa aññataraññatarena dukkhadhammena phuṭṭhassa ādevo paridevo
ādevanā paridevanā ādevitattaṃ paridevitattaṃ, ayaṃ vuccati, bhikkhave,
paridevo. <span class="brnum">(5)</span></p>

<p><span class="parno">88</span>
<a id="p_7D_1042" class="ms"></a>
<a class="msdiv" id="msdiv_393"></a>
Katamañca, bhikkhave, dukkhaṃ? Yaṃ kho, bhikkhave, kāyikaṃ dukkhaṃ kāyikaṃ
asātaṃ kāyasamphassajaṃ dukkhaṃ asātaṃ vedayitaṃ, idaṃ vuccati, bhikkhave,
dukkhaṃ. <span class="brnum">(6)</span></p>

<p><span class="parno">89</span>
<a id="p_7D_1043" class="ms"></a>
<a class="msdiv" id="msdiv_394"></a>
Katamañca, bhikkhave, domanassaṃ? Yaṃ kho, bhikkhave, cetasikaṃ dukkhaṃ
cetasikaṃ asātaṃ manosamphassajaṃ dukkhaṃ asātaṃ vedayitaṃ, idaṃ vuccati,
bhikkhave, domanassaṃ. <span class="brnum">(7)</span></p>

<p><span class="parno">90</span>
<a id="p_7D_1044" class="ms"></a>
<a class="msdiv" id="msdiv_395"></a>
Katamo ca, bhikkhave, upāyāso? Yo kho, bhikkhave, aññataraññatarena byasanena
samannāgatassa aññataraññatarena dukkhadhammena phuṭṭhassa āyāso upāyāso
āyāsitattaṃ upāyāsitattaṃ, ayaṃ vuccati, bhikkhave, upāyāso. <span class="brnum">(8)</span></p>

<p><span class="parno">91</span>
<a id="p_7D_1045" class="ms"></a>
<a class="msdiv" id="msdiv_396"></a>
Katamo ca, bhikkhave, appiyehi sampayogo dukkho? Idha yassa te honti aniṭṭhā
akantā amanāpā rūpā saddā gandhā rasā phoṭṭhabbā dhammā, ye vā panassa te honti
anatthakāmā ahitakāmā aphāsukakāmā ayogakkhemakāmā, yā tehi saddhiṃ sangati
samāgamo samodhānaṃ missībhāvo, ayaṃ vuccati, bhikkhave, appiyehi sampayogo
dukkho. <span class="brnum">(9)</span></p>

<p><span class="parno">92</span>
<a id="p_7D_1046" class="ms"></a>
<a class="msdiv" id="msdiv_397"></a>
Katamo ca, bhikkhave, piyehi vippayogo dukkho? Idha yassa te honti iṭṭhā kantā
manāpā rūpā saddā gandhā rasā phoṭṭhabbā dhammā, ye vā panassa te honti
atthakāmā hitakāmā phāsukakāmā yogakkhemakāmā mātā vā pitā vā bhātā vā bhaginī
vā mittā vā amaccā vā ñātisālohitā vā, yā tehi saddhiṃ asangati asamāgamo
asamodhānaṃ amissībhāvo, ayaṃ vuccati, bhikkhave, piyehi vippayogo dukkho. <span class="brnum">(10)</span></p>

<p><span class="parno">93</span>
<a class="pts1" id="pts2.307"></a>
<a id="p_7D_1047" class="ms"></a>
<a class="msdiv" id="msdiv_398"></a>
Katamañca, bhikkhave, yampicchaṃ na labhati tampi dukkhaṃ? Jātidhammānaṃ,
bhikkhave, sattānaṃ evaṃ icchā uppajjati: ‘aho vata mayaṃ na jātidhammā assāma,
na ca vata no jāti āgaccheyyā’ti. Na kho panetaṃ icchāya pattabbaṃ, idampi
yampicchaṃ na labhati tampi dukkhaṃ. Jarādhammānaṃ, bhikkhave, sattānaṃ evaṃ
icchā uppajjati: ‘aho vata mayaṃ na jarādhammā assāma, na ca vata no jarā
āgaccheyyā’ti. Na kho panetaṃ icchāya pattabbaṃ, idampi yampicchaṃ na labhati
tampi dukkhaṃ. Byādhidhammānaṃ, bhikkhave, sattānaṃ evaṃ icchā uppajjati ‘aho
vata mayaṃ na byādhidhammā assāma, na ca vata no byādhi āgaccheyyā’ti. Na kho
panetaṃ icchāya pattabbaṃ, idampi yampicchaṃ na labhati tampi dukkhaṃ.
Maraṇadhammānaṃ, bhikkhave, sattānaṃ evaṃ icchā uppajjati ‘aho vata mayaṃ na
maraṇadhammā assāma, na ca vata no maraṇaṃ āgaccheyyā’ti. Na kho panetaṃ
icchāya pattabbaṃ, idampi yampicchaṃ na labhati tampi dukkhaṃ.
Soka&shy;parideva&shy;dukkha&shy;domanassupāyā&shy;sadhammānaṃ, bhikkhave, sattānaṃ evaṃ
icchā uppajjati ‘aho vata mayaṃ na soka&shy;parideva&shy;dukkha&shy;domanassupāyā&shy;sadhammā assāma, na ca vata no soka&shy;parideva&shy;dukkha&shy;domanassupāyā&shy;sadhammā āgaccheyyun’ti. Na kho panetaṃ icchāya pattabbaṃ, idampi yampicchaṃ na labhati tampi dukkhaṃ. <span class="brnum">(11)</span></p>
<hr>

<p><span class="parno">94</span>
<a id="p_7D_1048" class="ms"></a>
<a class="msdiv" id="msdiv_399"></a>
Katame ca, bhikkhave, sankhittena pañcupādānakkhandhā dukkhā? Seyyathidaṃ—
rūpupādānakkhandho, vedanupādānakkhandho, saññupādānakkhandho,
sankhārupādānakkhandho, viññāṇupādānakkhandho. Ime vuccanti, bhikkhave,
sankhittena pañcupādānakkhandhā dukkhā. Idaṃ vuccati, bhikkhave, dukkhaṃ
ariyasaccaṃ.</p>
<h4>4.5.2. Samudayasaccaniddesa</h4>

<p><span class="parno">95</span><a class="wp" id="wp19"></a>
<a class="pts1" id="pts2.308"></a>
<a id="p_7D_1049" class="ms"></a>
<a class="msdiv" id="msdiv_400"></a>
Katamañca, bhikkhave, <span class="var" title="dukkhasamudayo (bj, s1-3, km)" id="note456">dukkhasamudayaṃ</span> ariyasaccaṃ? Yāyaṃ taṇhā <span class="var" title="ponobhavikā (bj, pts1)" id="note457">ponobbhavikā</span>
<span class="var" title="nandirāgasahagatā (bj, s1-3, km, pts1)" id="note458">nandīrāgasahagatā</span> tatratatrābhinandinī, seyyathidaṃ—kāmataṇhā bhavataṇhā
vibhavataṇhā.</p>

<p><span class="parno">96</span>
<a id="p_7D_1050" class="ms"></a>
Sā kho panesā, bhikkhave, taṇhā kattha uppajjamānā uppajjati, kattha nivisamānā
nivisati? Yaṃ loke piyarūpaṃ sātarūpaṃ, etthesā taṇhā uppajjamānā uppajjati,
ettha nivisamānā nivisati.</p>
<hr>

<p><span class="parno">97</span>
<a id="p_7D_1051" class="ms"></a>
Kiñca loke piyarūpaṃ sātarūpaṃ? Cakkhu loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati. Sotaṃ loke … pe … ghānaṃ loke
 …  jivhā loke … kāyo loke … mano loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati.</p>

<p><span class="parno">98</span>
<a id="p_7D_1052" class="ms"></a>
Rūpā loke … saddā loke … gandhā loke … rasā loke … phoṭṭhabbā loke … dhammā
loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā
nivisati.</p>
<hr>

<p><span class="parno">99</span>
<a id="p_7D_1053" class="ms"></a>
Cakkhuviññāṇaṃ loke … sotaviññāṇaṃ loke … ghānaviññāṇaṃ loke … jivhāviññāṇaṃ
loke … kāyaviññāṇaṃ loke … manoviññāṇaṃ loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati.</p>

<p><span class="parno">100</span>
<a class="pts1" id="pts2.309"></a>
<a id="p_7D_1054" class="ms"></a>
Cakkhusamphasso loke … sotasamphasso loke … ghānasamphasso loke  …
jivhāsamphasso loke … kāyasamphasso loke … manosamphasso loke piyarūpaṃ
sātarūpaṃ, etthesā taṇhā uppajjamānā uppajjati, ettha nivisamānā nivisati.</p>

<p><span class="parno">101</span>
<a id="p_7D_1055" class="ms"></a>
Cakkhusamphassajā vedanā loke … sotasamphassajā vedanā loke … ghānasamphassajā
vedanā loke … jivhāsamphassajā vedanā loke … kāyasamphassajā vedanā loke  …
manosamphassajā vedanā loke piyarūpaṃ sātarūpaṃ, etthesā taṇhā uppajjamānā
uppajjati, ettha nivisamānā nivisati.</p>

<p><span class="parno">102</span>
<a id="p_7D_1056" class="ms"></a>
Rūpasaññā loke … saddasaññā loke … gandhasaññā loke … rasasaññā loke  …
phoṭṭhabbasaññā loke … dhammasaññā loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati.</p>

<p><span class="parno">103</span>
<a id="p_7D_1057" class="ms"></a>
Rūpasañcetanā loke … saddasañcetanā loke … gandhasañcetanā loke … rasasañcetanā
loke … phoṭṭhabbasañcetanā loke … dhammasañcetanā loke piyarūpaṃ sātarūpaṃ,
etthesā taṇhā uppajjamānā uppajjati, ettha nivisamānā nivisati.</p>

<p><span class="parno">104</span>
<a id="p_7D_1058" class="ms"></a>
Rūpataṇhā loke … saddataṇhā loke … gandhataṇhā loke … rasataṇhā loke  …
phoṭṭhabbataṇhā loke … dhammataṇhā loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati.</p>

<p><span class="parno">105</span>
<a id="p_7D_1059" class="ms"></a>
Rūpavitakko loke … saddavitakko loke … gandhavitakko loke … rasavitakko loke  …
phoṭṭhabbavitakko loke … dhammavitakko loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati.</p>

<p><span class="parno">106</span>
<a class="pts1" id="pts2.310"></a>
<a id="p_7D_1060" class="ms"></a>
Rūpavicāro loke … saddavicāro loke … gandhavicāro loke … rasavicāro loke  …
phoṭṭhabbavicāro loke … dhammavicāro loke piyarūpaṃ sātarūpaṃ, etthesā taṇhā
uppajjamānā uppajjati, ettha nivisamānā nivisati. Idaṃ vuccati, bhikkhave,
dukkhasamudayaṃ ariyasaccaṃ.</p>
<h4>4.5.3. Nirodhasaccaniddesa</h4>

<p><span class="parno">107</span><a class="wp" id="wp20"></a>
<a id="p_7D_1061" class="ms"></a>
<a class="msdiv" id="msdiv_401"></a>
Katamañca, bhikkhave, <span class="var" title="dukkhanirodho (bj, s1-3, km)" id="note459">dukkhanirodhaṃ</span> ariyasaccaṃ? Yo tassāyeva taṇhāya
asesavirāganirodho cāgo paṭinissaggo mutti anālayo.</p>

<p><span class="parno">108</span>
<a id="p_7D_1062" class="ms"></a>
Sā kho panesā, bhikkhave, taṇhā kattha pahīyamānā pahīyati, kattha nirujjhamānā
nirujjhati? Yaṃ loke piyarūpaṃ sātarūpaṃ, etthesā taṇhā pahīyamānā pahīyati,
ettha nirujjhamānā nirujjhati.</p>
<hr>

<p><span class="parno">109</span>
<a id="p_7D_1063" class="ms"></a>
Kiñca loke piyarūpaṃ sātarūpaṃ? Cakkhu loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati. Sotaṃ loke … pe … ghānaṃ
loke … jivhā loke … kāyo loke … mano loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati.</p>

<p><span class="parno">110</span>
<a id="p_7D_1064" class="ms"></a>
Rūpā loke … saddā loke … gandhā loke … rasā loke … phoṭṭhabbā loke … dhammā
loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā
nirujjhati.</p>
<hr>

<p><span class="parno">111</span>
<a id="p_7D_1065" class="ms"></a>
Cakkhuviññāṇaṃ loke … sotaviññāṇaṃ loke … ghānaviññāṇaṃ loke … jivhāviññāṇaṃ
loke … kāyaviññāṇaṃ loke … manoviññāṇaṃ loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati.</p>
<hr>

<p><span class="parno">112</span>
<a class="pts1" id="pts2.311"></a>
<a id="p_7D_1066" class="ms"></a>
Cakkhusamphasso loke … sotasamphasso loke … ghānasamphasso loke  …
jivhāsamphasso loke … kāyasamphasso loke … manosamphasso loke piyarūpaṃ
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.</p>

<p><span class="parno">113</span>
<a id="p_7D_1067" class="ms"></a>
Cakkhusamphassajā vedanā loke … sotasamphassajā vedanā loke … ghānasamphassajā
vedanā loke … jivhāsamphassajā vedanā loke … kāyasamphassajā vedanā loke  …
manosamphassajā vedanā loke piyarūpaṃ sātarūpaṃ, etthesā taṇhā pahīyamānā
pahīyati, ettha nirujjhamānā nirujjhati.</p>
<hr>

<p><span class="parno">114</span>
<a id="p_7D_1068" class="ms"></a>
Rūpasaññā loke … saddasaññā loke … gandhasaññā loke … rasasaññā loke  …
phoṭṭhabbasaññā loke … dhammasaññā loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati.</p>

<p><span class="parno">115</span>
<a id="p_7D_1069" class="ms"></a>
Rūpasañcetanā loke … saddasañcetanā loke … gandhasañcetanā loke … rasasañcetanā
loke … phoṭṭhabbasañcetanā loke … dhammasañcetanā loke piyarūpaṃ sātarūpaṃ,
etthesā taṇhā pahīyamānā pahīyati, ettha nirujjhamānā nirujjhati.</p>

<p><span class="parno">116</span>
<a id="p_7D_1070" class="ms"></a>
Rūpataṇhā loke … saddataṇhā loke … gandhataṇhā loke … rasataṇhā loke  …
phoṭṭhabbataṇhā loke … dhammataṇhā loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati.</p>

<p><span class="parno">117</span>
<a id="p_7D_1071" class="ms"></a>
Rūpavitakko loke … saddavitakko loke … gandhavitakko loke … rasavitakko loke  …
phoṭṭhabbavitakko loke … dhammavitakko loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati.</p>
<hr>

<p><span class="parno">118</span>
<a id="p_7D_1072" class="ms"></a>
Rūpavicāro loke … saddavicāro loke … gandhavicāro loke … rasavicāro loke  …
phoṭṭhabbavicāro loke … dhammavicāro loke piyarūpaṃ sātarūpaṃ, etthesā taṇhā
pahīyamānā pahīyati, ettha nirujjhamānā nirujjhati. Idaṃ vuccati, bhikkhave,
dukkhanirodhaṃ ariyasaccaṃ.</p>
<h4>4.5.4. Maggasaccaniddesa</h4>

<p><span class="parno">119</span><a class="wp" id="wp21"></a>
<a id="p_7D_1073" class="ms"></a>
<a class="msdiv" id="msdiv_402"></a>
Katamañca, bhikkhave, dukkhanirodhagāminī paṭipadā ariyasaccaṃ? Ayameva ariyo
aṭṭhangiko maggo seyyathidaṃ—sammādiṭṭhi sammāsankappo sammāvācā
sammākammanto sammāājīvo sammāvāyāmo sammāsati sammāsamādhi.</p>

<p><span class="parno">120</span>
<a class="pts1" id="pts2.312"></a>
<a id="p_7D_1074" class="ms"></a>
Katamā ca, bhikkhave, sammādiṭṭhi? Yaṃ kho, bhikkhave, dukkhe ñāṇaṃ,
dukkhasamudaye ñāṇaṃ, dukkhanirodhe ñāṇaṃ, dukkhanirodhagāminiyā paṭipadāya
ñāṇaṃ. Ayaṃ vuccati, bhikkhave, sammādiṭṭhi. <span class="brnum">(1)</span></p>

<p><span class="parno">121</span>
<a id="p_7D_1075" class="ms"></a>
Katamo ca, bhikkhave, sammāsankappo? Nekkhammasankappo abyāpādasankappo
avihiṃsāsankappo. Ayaṃ vuccati, bhikkhave, sammāsankappo. <span class="brnum">(2)</span></p>

<p><span class="parno">122</span>
<a id="p_7D_1076" class="ms"></a>
Katamā ca, bhikkhave, sammāvācā? Musāvādā <span class="var" title="veramaṇi (mr)" id="note460">veramaṇī</span> pisuṇāya vācāya veramaṇī
pharusāya vācāya veramaṇī samphappalāpā veramaṇī. Ayaṃ vuccati, bhikkhave,
sammāvācā. <span class="brnum">(3)</span></p>

<p><span class="parno">123</span>
<a id="p_7D_1077" class="ms"></a>
Katamo ca, bhikkhave, sammākammanto? Pāṇātipātā veramaṇī adinnādānā veramaṇī
kāmesumicchācārā veramaṇī. Ayaṃ vuccati, bhikkhave, sammākammanto. <span class="brnum">(4)</span></p>

<p><span class="parno">124</span>
<a id="p_7D_1078" class="ms"></a>
Katamo ca, bhikkhave, sammāājīvo? Idha, bhikkhave, ariyasāvako micchāājīvaṃ
pahāya sammāājīvena jīvitaṃ kappeti. Ayaṃ vuccati, bhikkhave, sammāājīvo. <span class="brnum">(5)</span></p>

<p><span class="parno">125</span>
<a class="pts1" id="pts2.313"></a>
<a id="p_7D_1079" class="ms"></a>
Katamo ca, bhikkhave, sammāvāyāmo? Idha, bhikkhave, bhikkhu anuppannānaṃ
pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ
ārabhati cittaṃ paggaṇhāti padahati; uppannānaṃ pāpakānaṃ akusalānaṃ dhammānaṃ
pahānāya chandaṃ janeti vāyamati vīriyaṃ ārabhati cittaṃ paggaṇhāti padahati;
anuppannānaṃ kusalānaṃ dhammānaṃ uppādāya chandaṃ janeti vāyamati vīriyaṃ
ārabhati cittaṃ paggaṇhāti padahati; uppannānaṃ kusalānaṃ dhammānaṃ ṭhitiyā
asammosāya bhiyyobhāvāya vepullāya bhāvanāya pāripūriyā chandaṃ janeti vāyamati
vīriyaṃ ārabhati cittaṃ paggaṇhāti padahati. Ayaṃ vuccati, bhikkhave,
sammāvāyāmo. <span class="brnum">(6)</span></p>

<p><span class="parno">126</span>
<a id="p_7D_1080" class="ms"></a>
Katamā ca, bhikkhave, sammāsati? Idha, bhikkhave, bhikkhu kāye kāyānupassī
viharati ātāpī sampajāno satimā vineyya loke abhijjhādomanassaṃ; vedanāsu
vedanānupassī viharati ātāpī sampajāno satimā vineyya loke abhijjhādomanassaṃ;
citte cittānupassī viharati ātāpī sampajāno satimā vineyya loke
abhijjhādomanassaṃ; dhammesu dhammānupassī viharati ātāpī sampajāno satimā
vineyya loke abhijjhādomanassaṃ. Ayaṃ vuccati, bhikkhave, sammāsati. <span class="brnum">(7)</span></p>

<p><span class="parno">127</span>
<a id="p_7D_1081" class="ms"></a>
Katamo ca, bhikkhave, sammāsamādhi? Idha, bhikkhave, bhikkhu vivicceva kāmehi
vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ
jhānaṃ upasampajja viharati. Vitakkavicārānaṃ vūpasamā ajjhattaṃ sampasādanaṃ
cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ
upasampajja viharati. Pītiyā ca virāgā upekkhako ca viharati, sato ca
sampajāno, sukhañca kāyena paṭisaṃvedeti, yaṃ taṃ ariyā ācikkhanti ‘upekkhako
satimā sukhavihārī’ti tatiyaṃ jhānaṃ upasampajja viharati. Sukhassa ca pahānā
dukkhassa ca pahānā pubbeva somanassadomanassānaṃ atthangamā adukkhamasukhaṃ
upekkhāsatipārisuddhiṃ catutthaṃ jhānaṃ upasampajja viharati. Ayaṃ vuccati,
bhikkhave, sammāsamādhi. Idaṃ vuccati, bhikkhave, dukkhanirodhagāminī paṭipadā
ariyasaccaṃ. <span class="brnum">(8)</span></p>

<p><span class="parno">128</span>
<a class="pts1" id="pts2.314"></a>
<a id="p_7D_1082" class="ms"></a>
<a class="msdiv" id="msdiv_403"></a>
Iti ajjhattaṃ vā dhammesu dhammānupassī viharati, bahiddhā vā dhammesu
dhammānupassī viharati, ajjhattabahiddhā vā dhammesu dhammānupassī viharati.
Samudayadhammānupassī vā dhammesu viharati, vayadhammānupassī vā dhammesu
viharati, samudayavayadhammānupassī vā dhammesu viharati. ‘Atthi dhammā’ti
vā panassa sati paccupaṭṭhitā hoti yāvadeva ñāṇamattāya paṭissatimattāya
anissito ca viharati, na ca kiñci loke upādiyati. Evampi kho, bhikkhave,
bhikkhu dhammesu dhammānupassī viharati catūsu ariyasaccesu.</p>
<p class="endsection">Saccapabbaṃ niṭṭhitaṃ.<br>
Dhammānupassanā niṭṭhitā.
</p>
<hr>

<p><span class="parno">129</span><a class="wp" id="wp22"></a>
<a id="p_7D_1084" class="ms"></a>
<a class="msdiv" id="msdiv_404"></a>
Yo hi koci, bhikkhave, ime cattāro satipaṭṭhāne evaṃ bhāveyya sattavassāni,
tassa dvinnaṃ phalānaṃ aññataraṃ phalaṃ pāṭikankhaṃ diṭṭheva dhamme aññā; sati
vā upādisese anāgāmitā.</p>

<p><span class="parno">130</span>
<a id="p_7D_1085" class="ms"></a>
Tiṭṭhantu, bhikkhave, sattavassāni. Yo hi koci, bhikkhave, ime cattāro
satipaṭṭhāne evaṃ bhāveyya cha vassāni … pe … pañca vassāni … cattāri vassāni  …
tīṇi vassāni … dve vassāni … ekaṃ vassaṃ … tiṭṭhatu, bhikkhave, ekaṃ vassaṃ. Yo
hi koci, bhikkhave, ime cattāro satipaṭṭhāne evaṃ bhāveyya sattamāsāni, tassa
dvinnaṃ phalānaṃ aññataraṃ phalaṃ pāṭikankhaṃ diṭṭheva dhamme aññā; sati vā
upādisese anāgāmitā.</p>

<p><span class="parno">131</span>
<a class="pts1" id="pts2.315"></a>
<a id="p_7D_1086" class="ms"></a>
Tiṭṭhantu, bhikkhave, satta māsāni. Yo hi koci, bhikkhave, ime cattāro
satipaṭṭhāne evaṃ bhāveyya cha māsāni … pe … pañca māsāni … cattāri māsāni  …
tīṇi māsāni … dve māsāni … ekaṃ māsaṃ … aḍḍhamāsaṃ … tiṭṭhatu, bhikkhave,
aḍḍhamāso. Yo hi koci, bhikkhave, ime cattāro satipaṭṭhāne evaṃ bhāveyya
sattāhaṃ, tassa dvinnaṃ phalānaṃ aññataraṃ phalaṃ pāṭikankhaṃ diṭṭheva dhamme
aññā; sati vā upādisese anāgāmitāti.</p>
<hr>

<p><span class="parno">132</span>
<a id="p_7D_1087" class="ms"></a>
<a class="msdiv" id="msdiv_405"></a>
Ekāyano ayaṃ, bhikkhave, maggo sattānaṃ visuddhiyā sokaparidevānaṃ
samatikkamāya dukkhadomanassānaṃ atthangamāya ñāyassa adhigamāya nibbānassa
sacchikiriyāya yadidaṃ cattāro satipaṭṭhānāti. Iti yaṃ taṃ vuttaṃ, idametaṃ
paṭicca vuttan"ti.</p>
<hr>

<p><span class="parno">133</span>
<a id="p_7D_1088" class="ms"></a>
Idamavoca bhagavā. Attamanā te bhikkhū bhagavato bhāsitaṃ abhinandunti.</p>
<p class="endsutta">Mahāsatipaṭṭhānasuttaṃ niṭṭhitaṃ navamaṃ.</p>
</div>
</section>
<div id="nextprev"><a id="previous-sutta" href="./dn21.html"></a><a id="next-sutta" href="./dn23.html"></a></div>
</div>
<footer>
<div id="breadcrumbs">
<a href="../home/index.html">Home</a><a href="../dn/dn.html">Digha Nikaya</a>DN22: Mahāsatipaṭṭhāna Sutta
</div>
<a id="bottom"></a>
</footer>
</div>
<script src="../js/footer.js"></script>
</body>
</html>
