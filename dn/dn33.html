<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Digha Nikaya 33</title>
</head>
<body>
<div id="container">
<header>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a class="pressed" href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a href="../vi/vi.html">↓ Vinaya Pitaka</a>
		<ul>
			<li><a href="../vi/kd.html">Khandaka</a></li>
			<li><a href="../vi/bu-vb.html" title="Monk's Rules">Bhikkhu Vibhanga</a></li>
			<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>
			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code 1</a></li>
      <li><a href="../bmc/bmc2.html">Buddhist Monastic Code 2</a></li>
		</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Digha Nikaya</h2>
<h2>DN33: Sangīti Sutta - The Chanting Together</h2>

<div id="metaarea">
<ul class="translator">
<li>A Saddhamma Study Group translation from the Pāḷi text (coming sooner or later).</li>
</ul>
</div>

<section class="raw_sutta">
<div lang="en">
</div>
<div lang="pi">

<p><span class="parno">1</span><a class="wp" id="wp1.1"></a>
<a class="pts1" id="pts3.207"></a>
<a id="p_8D_773" class="ms"></a>
<a class="msdiv" id="msdiv_296"></a>
<span class="evam">Evaṃ me sutaṃ—​</span>   ekaṃ samayaṃ bhagavā mallesu cārikaṃ caramāno mahatā bhikkhusanghena saddhiṃ
pañcamattehi bhikkhusatehi yena pāvā nāma mallānaṃ nagaraṃ tadavasari. Tatra
sudaṃ bhagavā pāvāyaṃ viharati cundassa kammāraputtassa ambavane.</p>

<p><span class="parno">2</span><a class="wp" id="wp1.2"></a>
<a class="pts1" id="pts3.208"></a>
<a id="p_8D_774" class="ms"></a>
<a class="msdiv" id="msdiv_297"></a>
Tena kho pana samayena pāveyyakānaṃ mallānaṃ ubbhatakaṃ nāma navaṃ <span class="var" title="santhāgāraṃ (bj) | saṇṭhāgāraṃ (s1-3, km) | santhagāraṃ (pts1)" id="note399">sandhāgāraṃ</span>
acirakāritaṃ hoti <span class="var" title="anajjhāvutthaṃ (bj, s1-3, pts1, mr)" id="note400">anajjhāvuṭṭhaṃ</span> samaṇena vā brāhmaṇena vā kenaci vā
manussabhūtena. Assosuṃ kho pāveyyakā mallā: "bhagavā kira mallesu cārikaṃ
caramāno mahatā bhikkhusaṃghena saddhiṃ pañcamattehi bhikkhusatehi pāvaṃ
anuppatto pāvāyaṃ viharati cundassa kammāraputtassa ambavane"ti. Atha kho
pāveyyakā mallā yena bhagavā tenupasankamiṃsu; upasankamitvā bhagavantaṃ
abhivādetvā ekamantaṃ nisīdiṃsu. Ekamantaṃ nisinnā kho pāveyyakā mallā
bhagavantaṃ etadavocuṃ: "idha, bhante, pāveyyakānaṃ mallānaṃ ubbhatakaṃ nāma
navaṃ sandhāgāraṃ acirakāritaṃ hoti anajjhāvuṭṭhaṃ samaṇena vā brāhmaṇena vā
kenaci vā manussabhūtena. Tañca kho, bhante, bhagavā paṭhamaṃ paribhuñjatu,
bhagavatā paṭhamaṃ paribhuttaṃ pacchā pāveyyakā mallā paribhuñjissanti. Tadassa
pāveyyakānaṃ mallānaṃ dīgharattaṃ hitāya sukhāyā"ti. Adhivāsesi kho bhagavā
tuṇhībhāvena.</p>

<p><span class="parno">3</span><a class="wp" id="wp1.3"></a>
<a id="p_8D_775" class="ms"></a>
<a class="msdiv" id="msdiv_298"></a>
Atha kho pāveyyakā mallā bhagavato adhivāsanaṃ viditvā uṭṭhāyāsanā bhagavantaṃ
abhivādetvā padakkhiṇaṃ katvā yena sandhāgāraṃ tenupasankamiṃsu; upasankamitvā
<span class="var" title="sabbasanthariṃ santhataṃ (mr)" id="note401">sabbasanthariṃ</span> sandhāgāraṃ santharitvā bhagavato āsanāni paññāpetvā
udakamaṇikaṃ patiṭṭhapetvā telapadīpaṃ āropetvā yena bhagavā tenupasankamiṃsu;
upasankamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho
te pāveyyakā mallā bhagavantaṃ etadavocuṃ: " <span class="var" title="sabbasanthariṃ santhataṃ (bj, pts1, mr)" id="note402">sabbasantharisanthataṃ</span>, bhante,
sandhāgāraṃ, bhagavato āsanāni paññattāni, udakamaṇiko patiṭṭhāpito, telapadīpo
āropito. Yassadāni, bhante, bhagavā kālaṃ maññatī"ti.</p>

<p><span class="parno">4</span><a class="wp" id="wp1.4"></a>
<a class="pts1" id="pts3.209"></a>
<a id="p_8D_776" class="ms"></a>
<a class="msdiv" id="msdiv_299"></a>
Atha kho bhagavā nivāsetvā pattacīvaramādāya saddhiṃ bhikkhusanghena yena
sandhāgāraṃ tenupasankami; upasankamitvā pāde pakkhāletvā sandhāgāraṃ pavisitvā
majjhimaṃ thambhaṃ nissāya puratthābhimukho nisīdi. Bhikkhusanghopi kho pāde
pakkhāletvā sandhāgāraṃ pavisitvā pacchimaṃ bhittiṃ nissāya puratthābhimukho
nisīdi bhagavantaṃyeva purakkhatvā. Pāveyyakāpi kho mallā pāde pakkhāletvā
sandhāgāraṃ pavisitvā puratthimaṃ bhittiṃ nissāya pacchimābhimukhā nisīdiṃsu
bhagavantaṃyeva purakkhatvā. Atha kho bhagavā pāveyyake malle bahudeva rattiṃ
dhammiyā kathāya sandassetvā samādapetvā samuttejetvā sampahaṃsetvā uyyojesi:
"abhikkantā kho, vāseṭṭhā, ratti. Yassadāni tumhe kālaṃ maññathā"ti. "Evaṃ,
bhante"ti kho pāveyyakā mallā bhagavato paṭissutvā uṭṭhāyāsanā bhagavantaṃ
abhivādetvā padakkhiṇaṃ katvā pakkamiṃsu.</p>

<p><span class="parno">5</span><a class="wp" id="wp1.5"></a>
<a id="p_8D_777" class="ms"></a>
<a class="msdiv" id="msdiv_300"></a>
Atha kho bhagavā acirapakkantesu pāveyyakesu mallesu tuṇhībhūtaṃ tuṇhībhūtaṃ
bhikkhusaṃghaṃ anuviloketvā āyasmantaṃ sāriputtaṃ āmantesi: " <span class="var" title="vigatathīnamiddho (bj, s1-3, km, pts1)" id="note403">vigatathinamiddho</span>
kho, sāriputta, bhikkhusaṃgho. Paṭibhātu taṃ, sāriputta, bhikkhūnaṃ
dhammīkathā. Piṭṭhi me āgilāyati. Tamahaṃ <span class="var" title="āyameyyāmīti (s1-3, km)" id="note404">āyamissāmī"ti</span>. "Evaṃ, bhante"ti kho
āyasmā sāriputto bhagavato paccassosi.</p>

<p><span class="parno">6</span>
<a id="p_8D_778" class="ms"></a>
Atha kho bhagavā catugguṇaṃ sanghāṭiṃ paññāpetvā dakkhiṇena passena sīhaseyyaṃ
kappesi pāde pādaṃ accādhāya, sato sampajāno uṭṭhānasaññaṃ manasi karitvā.</p>
<hr>

<p><span class="parno">7</span><a class="wp" id="wp1.6"></a>
<a class="pts1" id="pts3.210"></a>
<a id="p_8D_779" class="ms"></a>
<a class="msdiv" id="msdiv_301"></a>
Tena kho pana samayena nigaṇṭho nāṭaputto pāvāyaṃ adhunākālankato hoti. Tassa
kālaṃkiriyāya bhinnā nigaṇṭhā <span class="var" title="dveḷhakajātā (s1-3, km)" id="note405">dvedhikajātā</span> bhaṇḍanajātā kalahajātā vivādāpannā
aññamaññaṃ mukhasattīhi vitudantā <span class="var" title="vicaranti (s1-3, km) | virahanti (pts1)" id="note406">viharanti</span>: "na tvaṃ imaṃ dhammavinayaṃ
ājānāsi, ahaṃ imaṃ dhammavinayaṃ ājānāmi, kiṃ tvaṃ imaṃ dhammavinayaṃ
ājānissasi. Micchāpaṭipanno tvamasi, ahamasmi sammāpaṭipanno. Sahitaṃ me,
asahitaṃ te. Purevacanīyaṃ pacchā avaca, pacchāvacanīyaṃ pure avaca. Adhiciṇṇaṃ
te viparāvattaṃ, āropito te vādo, niggahito tvamasi, cara vādappamokkhāya,
nibbeṭhehi vā sace pahosī"ti. Vadhoyeva kho maññe nigaṇṭhesu nāṭaputtiyesu
vattati. <span class="var" title="yepi te (bj, pts1)" id="note407">Yepi</span> nigaṇṭhassa nāṭaputtassa sāvakā gihī odātavasanā, tepi nigaṇṭhesu
nāṭaputtiyesu nibbinnarūpā virattarūpā paṭivānarūpā, yathā taṃ durakkhāte
dhammavinaye duppavedite aniyyānike anupasamasaṃvattanike asammāsambuddhappavedite bhinnathūpe appaṭisaraṇe.</p>

<p><span class="parno">8</span><a class="wp" id="wp1.7"></a>
<a class="pts1" id="pts3.211"></a>
<a id="p_8D_780" class="ms"></a>
<a class="msdiv" id="msdiv_302"></a>
Atha kho āyasmā sāriputto bhikkhū āmantesi: "nigaṇṭho, āvuso, nāṭaputto pāvāyaṃ
adhunākālankato, tassa kālaṃkiriyāya bhinnā nigaṇṭhā dvedhikajātā … pe  …
bhinnathūpe appaṭisaraṇe. Evañhetaṃ, āvuso, hoti durakkhāte dhammavinaye
duppavedite aniyyānike anupasamasaṃvattanike asammāsambuddhappavedite. Ayaṃ kho
panāvuso, <span class="var" title="asmākaṃ (pts1)" id="note408">amhākaṃ</span> <span class="var" title="bhagavato (si)" id="note409">bhagavatā</span> dhammo svākkhāto suppavedito niyyāniko
upasamasaṃvattaniko sammāsambuddhappavedito. Tattha sabbeheva sangāyitabbaṃ, na
vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa
bahujanahitāya bahujanasukhāya lokānukampāya atthāya hitāya sukhāya
devamanussānaṃ.</p>
<hr>

<p><span class="parno">9</span>
<a id="p_8D_781" class="ms"></a>
Katamo cāvuso, amhākaṃ <span class="var" title="bhagavato (si)" id="note410">bhagavatā</span> dhammo svākkhāto suppavedito niyyāniko
upasamasaṃvattaniko sammāsambuddhappavedito; yattha sabbeheva sangāyitabbaṃ, na
vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa
bahujanahitāya bahujanasukhāya lokānukampāya atthāya hitāya sukhāya
devamanussānaṃ?</p>
<h2>1. Ekaka</h2>

<p><span class="parno">10</span>
<a class="pts1" id="pts3.212"></a>
<a id="p_8D_782" class="ms"></a>
<a class="msdiv" id="msdiv_303"></a>
Atthi kho, āvuso, tena bhagavatā jānatā passatā arahatā sammāsambuddhena eko
dhammo sammadakkhāto. Tattha sabbeheva sangāyitabbaṃ, na vivaditabbaṃ,
yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya
bahujanasukhāya lokānukampāya atthāya hitāya sukhāya devamanussānaṃ. <a class="wp" id="wp1.8"></a>Katamo eko
dhammo? Sabbe sattā āhāraṭṭhitikā. Sabbe sattā sankhāraṭṭhitikā. Ayaṃ kho,
āvuso, tena bhagavatā jānatā passatā arahatā sammāsambuddhena eko dhammo
sammadakkhāto. Tattha sabbeheva sangāyitabbaṃ, na vivaditabbaṃ, yathayidaṃ
brahmacariyaṃ addhaniyaṃ assa ciraṭṭhitikaṃ, tadassa bahujanahitāya
bahujanasukhāya lokānukampāya atthāya hitāya sukhāya devamanussānaṃ.</p>
<h2>2. Duka</h2>

<p><span class="parno">11</span><a class="wp" id="wp1.9"></a>
<a id="p_8D_783" class="ms"></a>
<a class="msdiv" id="msdiv_304"></a>
Atthi kho, āvuso, tena bhagavatā jānatā passatā arahatā sammāsambuddhena dve
dhammā sammadakkhātā. Tattha sabbeheva sangāyitabbaṃ, na vivaditabbaṃ,
yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya
bahujanasukhāya lokānukampāya atthāya hitāya sukhāya devamanussānaṃ. Katame
<span class="var" title="dve dhammā (s1-3, km)" id="note411">dve</span>?</p>
<hr>

<p><span class="parno">12</span>
<a id="p_8D_784" class="ms"></a>
Nāmañca rūpañca.
<span class="brnum">(1)</span></p>

<p><span class="parno">13</span>
<a id="p_8D_785" class="ms"></a>
Avijjā ca bhavataṇhā ca.
<span class="brnum">(2)</span></p>

<p><span class="parno">14</span>
<a id="p_8D_786" class="ms"></a>
Bhavadiṭṭhi ca vibhavadiṭṭhi ca.
<span class="brnum">(3)</span></p>

<p><span class="parno">15</span>
<a id="p_8D_787" class="ms"></a>
<span class="var" title="ahirīkañca (katthaci)" id="note412">Ahirikañca</span> anottappañca.
<span class="brnum">(4)</span></p>

<p><span class="parno">16</span>
<a id="p_8D_788" class="ms"></a>
Hirī ca ottappañca.
<span class="brnum">(5)</span></p>

<p><span class="parno">17</span>
<a id="p_8D_789" class="ms"></a>
Dovacassatā ca pāpamittatā ca.
<span class="brnum">(6)</span></p>

<p><span class="parno">18</span>
<a id="p_8D_790" class="ms"></a>
Sovacassatā ca kalyāṇamittatā ca.
<span class="brnum">(7)</span></p>

<p><span class="parno">19</span>
<a id="p_8D_791" class="ms"></a>
Āpattikusalatā ca āpattivuṭṭhānakusalatā ca.
<span class="brnum">(8)</span></p>

<p><span class="parno">20</span>
<a id="p_8D_792" class="ms"></a>
Samāpattikusalatā ca samāpattivuṭṭhānakusalatā ca.
<span class="brnum">(9)</span></p>

<p><span class="parno">21</span>
<a id="p_8D_793" class="ms"></a>
Dhātukusalatā ca manasikārakusalatā ca.
<span class="brnum">(10)</span></p>

<p><span class="parno">22</span>
<a id="p_8D_794" class="ms"></a>
Āyatanakusalatā ca paṭiccasamuppādakusalatā ca.
<span class="brnum">(11)</span></p>

<p><span class="parno">23</span>
<a id="p_8D_795" class="ms"></a>
Ṭhānakusalatā ca aṭṭhānakusalatā ca.
<span class="brnum">(12)</span></p>

<p><span class="parno">24</span>
<a class="pts1" id="pts3.213"></a>
<a id="p_8D_796" class="ms"></a>
Ajjavañca lajjavañca.
<span class="brnum">(13)</span></p>

<p><span class="parno">25</span>
<a id="p_8D_797" class="ms"></a>
Khanti ca soraccañca.
<span class="brnum">(14)</span></p>

<p><span class="parno">26</span>
<a id="p_8D_798" class="ms"></a>
Sākhalyañca paṭisanthāro ca.
<span class="brnum">(15)</span></p>

<p><span class="parno">27</span>
<a id="p_8D_799" class="ms"></a>
Avihiṃsā ca soceyyañca.
<span class="brnum">(16)</span></p>

<p><span class="parno">28</span>
<a id="p_8D_800" class="ms"></a>
Muṭṭhassaccañca asampajaññañca.
<span class="brnum">(17)</span></p>

<p><span class="parno">29</span>
<a id="p_8D_801" class="ms"></a>
Sati ca sampajaññañca.
<span class="brnum">(18)</span></p>

<p><span class="parno">30</span>
<a id="p_8D_802" class="ms"></a>
Indriyesu aguttadvāratā ca bhojane amattaññutā ca.
<span class="brnum">(19)</span></p>

<p><span class="parno">31</span>
<a id="p_8D_803" class="ms"></a>
Indriyesu guttadvāratā ca bhojane mattaññutā ca.
<span class="brnum">(20)</span></p>

<p><span class="parno">32</span>
<a id="p_8D_804" class="ms"></a>
Paṭisankhānabalañca bhāvanābalañca.
<span class="brnum">(21)</span></p>

<p><span class="parno">33</span>
<a id="p_8D_805" class="ms"></a>
Satibalañca samādhibalañca.
<span class="brnum">(22)</span></p>

<p><span class="parno">34</span>
<a id="p_8D_806" class="ms"></a>
Samatho ca vipassanā ca.
<span class="brnum">(23)</span></p>

<p><span class="parno">35</span>
<a id="p_8D_807" class="ms"></a>
Samathanimittañca paggahanimittañca.
<span class="brnum">(24)</span></p>

<p><span class="parno">36</span>
<a id="p_8D_808" class="ms"></a>
Paggaho ca avikkhepo ca.
<span class="brnum">(25)</span></p>

<p><span class="parno">37</span>
<a id="p_8D_809" class="ms"></a>
Sīlavipatti ca diṭṭhivipatti ca.
<span class="brnum">(26)</span></p>

<p><span class="parno">38</span>
<a id="p_8D_810" class="ms"></a>
Sīlasampadā ca diṭṭhisampadā ca.
<span class="brnum">(27)</span></p>

<p><span class="parno">39</span>
<a class="pts1" id="pts3.214"></a>
<a id="p_8D_811" class="ms"></a>
Sīlavisuddhi ca diṭṭhivisuddhi ca.
<span class="brnum">(28)</span></p>

<p><span class="parno">40</span>
<a id="p_8D_812" class="ms"></a>
Diṭṭhivisuddhi kho pana yathā diṭṭhissa ca padhānaṃ.
<span class="brnum">(29)</span></p>

<p><span class="parno">41</span>
<a id="p_8D_813" class="ms"></a>
Saṃvego ca saṃvejanīyesu ṭhānesu saṃviggassa ca yoniso padhānaṃ.
<span class="brnum">(30)</span></p>

<p><span class="parno">42</span>
<a id="p_8D_814" class="ms"></a>
Asantuṭṭhitā ca kusalesu dhammesu appaṭivānitā ca padhānasmiṃ.
<span class="brnum">(31)</span></p>

<p><span class="parno">43</span>
<a id="p_8D_815" class="ms"></a>
Vijjā ca vimutti ca.
<span class="brnum">(32)</span></p>

<p><span class="parno">44</span>
<a id="p_8D_816" class="ms"></a>
Khayeñāṇaṃ anuppādeñāṇaṃ.
<span class="brnum">(33)</span></p>
<hr>

<p><span class="parno">45</span>
<a id="p_8D_817" class="ms"></a>
Ime kho, āvuso, tena bhagavatā jānatā passatā arahatā sammāsambuddhena dve
dhammā sammadakkhātā. Tattha sabbeheva sangāyitabbaṃ, na vivaditabbaṃ,
yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya
bahujanasukhāya lokānukampāya atthāya hitāya sukhāya devamanussānaṃ.</p>
<h2>3. Tika</h2>

<p><span class="parno">46</span><a class="wp" id="wp1.10"></a>
<a id="p_8D_818" class="ms"></a>
<a class="msdiv" id="msdiv_305"></a>
Atthi kho, āvuso, tena bhagavatā jānatā passatā arahatā sammāsambuddhena tayo
dhammā sammadakkhātā. Tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame tayo?</p>
<hr>

<p><span class="parno">47</span>
<a id="p_8D_819" class="ms"></a>
Tīṇi akusalamūlāni—lobho akusalamūlaṃ, doso akusalamūlaṃ, moho akusalamūlaṃ.
<span class="brnum">(1)</span></p>

<p><span class="parno">48</span>
<a id="p_8D_820" class="ms"></a>
Tīṇi kusalamūlāni—alobho kusalamūlaṃ, adoso kusalamūlaṃ, amoho kusalamūlaṃ.
<span class="brnum">(2)</span></p>

<p><span class="parno">49</span>
<a id="p_8D_821" class="ms"></a>
Tīṇi duccaritāni—kāyaduccaritaṃ, vacīduccaritaṃ, manoduccaritaṃ.
<span class="brnum">(3)</span></p>

<p><span class="parno">50</span>
<a class="pts1" id="pts3.215"></a>
<a id="p_8D_822" class="ms"></a>
Tīṇi sucaritāni—kāyasucaritaṃ, vacīsucaritaṃ, manosucaritaṃ.
<span class="brnum">(4)</span></p>

<p><span class="parno">51</span>
<a id="p_8D_823" class="ms"></a>
Tayo akusalavitakkā—kāmavitakko, byāpādavitakko, vihiṃsāvitakko.
<span class="brnum">(5)</span></p>

<p><span class="parno">52</span>
<a id="p_8D_824" class="ms"></a>
Tayo kusalavitakkā—nekkhammavitakko, abyāpādavitakko, avihiṃsāvitakko.
<span class="brnum">(6)</span></p>
<hr>

<p><span class="parno">53</span>
<a id="p_8D_825" class="ms"></a>
Tayo akusalasankappā—kāmasankappo, byāpādasankappo, vihiṃsāsankappo.
<span class="brnum">(7)</span></p>

<p><span class="parno">54</span>
<a id="p_8D_826" class="ms"></a>
Tayo kusalasankappā—nekkhammasankappo, abyāpādasankappo, avihiṃsāsankappo.
<span class="brnum">(8)</span></p>

<p><span class="parno">55</span>
<a id="p_8D_827" class="ms"></a>
Tisso akusalasaññā—kāmasaññā, byāpādasaññā, vihiṃsāsaññā.
<span class="brnum">(9)</span></p>

<p><span class="parno">56</span>
<a id="p_8D_828" class="ms"></a>
Tisso kusalasaññā—nekkhammasaññā, abyāpādasaññā, avihiṃsāsaññā.
<span class="brnum">(10)</span></p>

<p><span class="parno">57</span>
<a id="p_8D_829" class="ms"></a>
Tisso akusaladhātuyo—kāmadhātu, byāpādadhātu, vihiṃsādhātu.
<span class="brnum">(11)</span></p>
<hr>

<p><span class="parno">58</span>
<a id="p_8D_830" class="ms"></a>
Tisso kusaladhātuyo—nekkhammadhātu, abyāpādadhātu, avihiṃsādhātu.
<span class="brnum">(12)</span></p>

<p><span class="parno">59</span>
<a id="p_8D_831" class="ms"></a>
Aparāpi tisso dhātuyo—kāmadhātu, rūpadhātu, arūpadhātu.
<span class="brnum">(13)</span></p>
<hr>

<p><span class="parno">60</span>
<a id="p_8D_832" class="ms"></a>
Aparāpi tisso dhātuyo—rūpadhātu, arūpadhātu, nirodhadhātu.
<span class="brnum">(14)</span></p>

<p><span class="parno">61</span>
<a id="p_8D_833" class="ms"></a>
Aparāpi tisso dhātuyo—hīnadhātu, majjhimadhātu, paṇītadhātu.
<span class="brnum">(15)</span></p>

<p><span class="parno">62</span>
<a class="pts1" id="pts3.216"></a>
<a id="p_8D_834" class="ms"></a>
Tisso taṇhā—kāmataṇhā, bhavataṇhā, vibhavataṇhā.
<span class="brnum">(16)</span></p>
<hr>

<p><span class="parno">63</span>
<a id="p_8D_835" class="ms"></a>
Aparāpi tisso taṇhā—kāmataṇhā, rūpataṇhā, arūpataṇhā.
<span class="brnum">(17)</span></p>

<p><span class="parno">64</span>
<a id="p_8D_836" class="ms"></a>
Aparāpi tisso taṇhā—rūpataṇhā, arūpataṇhā, nirodhataṇhā.
<span class="brnum">(18)</span></p>

<p><span class="parno">65</span>
<a id="p_8D_837" class="ms"></a>
Tīṇi saṃyojanāni—sakkāyadiṭṭhi, vicikicchā, sīlabbataparāmāso.
<span class="brnum">(19)</span></p>

<p><span class="parno">66</span>
<a id="p_8D_838" class="ms"></a>
Tayo āsavā—kāmāsavo, bhavāsavo, avijjāsavo.
<span class="brnum">(20)</span></p>

<p><span class="parno">67</span>
<a id="p_8D_839" class="ms"></a>
Tayo bhavā—kāmabhavo, rūpabhavo, arūpabhavo.
<span class="brnum">(21)</span></p>

<p><span class="parno">68</span>
<a id="p_8D_840" class="ms"></a>
Tisso esanā—kāmesanā, bhavesanā, brahmacariyesanā.
<span class="brnum">(22)</span></p>

<p><span class="parno">69</span>
<a id="p_8D_841" class="ms"></a>
Tisso vidhā—seyyohamasmīti vidhā, sadisohamasmīti vidhā, hīnohamasmīti vidhā.
<span class="brnum">(23)</span></p>

<p><span class="parno">70</span>
<a id="p_8D_842" class="ms"></a>
Tayo addhā—atīto addhā, anāgato addhā, paccuppanno addhā.
<span class="brnum">(24)</span></p>

<p><span class="parno">71</span>
<a id="p_8D_843" class="ms"></a>
Tayo antā—sakkāyo anto, sakkāyasamudayo anto, sakkāyanirodho anto.
<span class="brnum">(25)</span></p>

<p><span class="parno">72</span>
<a id="p_8D_844" class="ms"></a>
Tisso vedanā—sukhā vedanā, dukkhā vedanā, adukkhamasukhā vedanā.
<span class="brnum">(26)</span></p>
<hr>

<p><span class="parno">73</span>
<a id="p_8D_845" class="ms"></a>
Tisso dukkhatā—dukkhadukkhatā, sankhāradukkhatā, vipariṇāmadukkhatā.
<span class="brnum">(27)</span></p>

<p><span class="parno">74</span>
<a class="pts1" id="pts3.217"></a>
<a id="p_8D_846" class="ms"></a>
Tayo rāsī—micchattaniyato rāsi, sammattaniyato rāsi, aniyato rāsi.
<span class="brnum">(28)</span></p>
<hr>

<p><span class="parno">75</span>
<a id="p_8D_847" class="ms"></a>
<span class="var" title="tisso kankhā (bahūsu)" id="note414">Tayo tamā</span> —atītaṃ vā addhānaṃ ārabbha kankhati vicikicchati nādhimuccati na
sampasīdati, anāgataṃ vā addhānaṃ ārabbha kankhati vicikicchati nādhimuccati na
sampasīdati, etarahi vā paccuppannaṃ addhānaṃ ārabbha kankhati vicikicchati
nādhimuccati na sampasīdati. <span class="brnum">(29)</span></p>
<hr>

<p><span class="parno">76</span>
<a id="p_8D_848" class="ms"></a>
Tīṇi tathāgatassa arakkheyyāni—parisuddhakāyasamācāro āvuso tathāgato, natthi
tathāgatassa kāyaduccaritaṃ, yaṃ tathāgato rakkheyya: ‘mā me idaṃ paro
aññāsī’ti. Parisuddhavacīsamācāro āvuso, tathāgato, natthi tathāgatassa
vacīduccaritaṃ, yaṃ tathāgato rakkheyya: ‘mā me idaṃ paro aññāsī’ti.
Parisuddhamanosamācāro, āvuso, tathāgato, natthi tathāgatassa manoduccaritaṃ
yaṃ tathāgato rakkheyya: ‘mā me idaṃ paro aññāsī’ti. <span class="brnum">(30)</span></p>
<hr>

<p><span class="parno">77</span>
<a id="p_8D_849" class="ms"></a>
Tayo kiñcanā—rāgo kiñcanaṃ, doso kiñcanaṃ, moho kiñcanaṃ.
<span class="brnum">(31)</span></p>

<p><span class="parno">78</span>
<a id="p_8D_850" class="ms"></a>
Tayo aggī—rāgaggi, dosaggi, mohaggi.
<span class="brnum">(32)</span></p>

<p><span class="parno">79</span>
<a id="p_8D_851" class="ms"></a>
Aparepi tayo aggī—āhuneyyaggi, gahapataggi, dakkhiṇeyyaggi.
<span class="brnum">(33)</span></p>

<p><span class="parno">80</span>
<a id="p_8D_852" class="ms"></a>
Tividhena rūpasangaho—<span class="var" title="sanidassanasappaṭigharūpaṃ (s1-3, km)" id="note416">sanidassanasappaṭighaṃ rūpaṃ</span>, anidassanasappaṭighaṃ
rūpaṃ, anidassanaappaṭighaṃ rūpaṃ. <span class="brnum">(34)</span></p>

<p><span class="parno">81</span>
<a id="p_8D_853" class="ms"></a>
Tayo sankhārā—puññābhisankhāro, apuññābhisankhāro, āneñjābhisankhāro.
<span class="brnum">(35)</span></p>

<p><span class="parno">82</span>
<a class="pts1" id="pts3.218"></a>
<a id="p_8D_854" class="ms"></a>
Tayo puggalā—sekkho puggalo, asekkho puggalo, nevasekkho nāsekkho puggalo.
<span class="brnum">(36)</span></p>
<hr>

<p><span class="parno">83</span>
<a id="p_8D_855" class="ms"></a>
Tayo therā—jātithero, dhammathero, <span class="var" title="sammatithero (s1, km) | sammatitthero (s2, s3)" id="note417">sammutithero</span>.
<span class="brnum">(37)</span></p>

<p><span class="parno">84</span>
<a id="p_8D_856" class="ms"></a>
Tīṇi puññakiriyavatthūni—dānamayaṃ puññakiriyavatthu, sīlamayaṃ
puññakiriyavatthu, bhāvanāmayaṃ puññakiriyavatthu. <span class="brnum">(38)</span></p>

<p><span class="parno">85</span>
<a id="p_8D_857" class="ms"></a>
Tīṇi codanāvatthūni—diṭṭhena, sutena, parisankāya.
<span class="brnum">(39)</span></p>

<p><span class="parno">86</span>
<a id="p_8D_858" class="ms"></a>
Tisso <span class="var" title="kāmuppattiyo (bj) | kāmupavattiyo (s1) | kāmupapattiyo (s2, pts1, mr)" id="note418">kāmūpapattiyo</span> —santāvuso sattā paccupaṭṭhitakāmā, te paccupaṭṭhitesu
kāmesu vasaṃ vattenti, seyyathāpi manussā ekacce ca devā ekacce ca vinipātikā.
Ayaṃ paṭhamā kāmūpapatti. Santāvuso, sattā nimmitakāmā, te nimminitvā
nimminitvā kāmesu vasaṃ vattenti, seyyathāpi devā nimmānaratī. Ayaṃ dutiyā
kāmūpapatti. Santāvuso sattā paranimmitakāmā, te paranimmitesu kāmesu vasaṃ
vattenti, seyyathāpi devā paranimmitavasavattī. Ayaṃ tatiyā kāmūpapatti. <span class="brnum">(40)</span></p>

<p><span class="parno">87</span>
<a class="pts1" id="pts3.219"></a>
<a id="p_8D_859" class="ms"></a>
Tisso <span class="var" title="sukhupapattiyo (s2, pts1, mr)" id="note419">sukhūpapattiyo</span> —santāvuso <span class="var" title="sattā sukhaṃ (s1-3, km)" id="note420">sattā</span> uppādetvā uppādetvā sukhaṃ viharanti,
seyyathāpi devā brahmakāyikā. Ayaṃ paṭhamā sukhūpapatti. Santāvuso, sattā
sukhena abhisannā parisannā paripūrā paripphuṭā. Te kadāci karahaci udānaṃ
udānenti: ‘aho sukhaṃ, aho sukhan’ti, seyyathāpi devā ābhassarā. Ayaṃ dutiyā
sukhūpapatti. Santāvuso, sattā sukhena abhisannā parisannā paripūrā paripphuṭā.
Te santaṃyeva <span class="var" title="saṃtusitā (s1-3, km)" id="note421">tusitā</span> <span class="var" title="cittasukhaṃ (s1-3, mr)" id="note422">sukhaṃ</span> paṭisaṃvedenti, seyyathāpi devā subhakiṇhā. Ayaṃ
tatiyā sukhūpapatti. <span class="brnum">(41)</span></p>
<hr>

<p><span class="parno">88</span>
<a id="p_8D_860" class="ms"></a>
Tisso paññā—sekkhā paññā, asekkhā paññā, nevasekkhānāsekkhā paññā.
<span class="brnum">(42)</span></p>

<p><span class="parno">89</span>
<a id="p_8D_861" class="ms"></a>
Aparāpi tisso paññā—cintāmayā paññā, sutamayā paññā, bhāvanāmayā paññā.
<span class="brnum">(43)</span></p>

<p><span class="parno">90</span>
<a id="p_8D_862" class="ms"></a>
Tīṇāvudhāni—sutāvudhaṃ, pavivekāvudhaṃ, paññāvudhaṃ.
<span class="brnum">(44)</span></p>

<p><span class="parno">91</span>
<a id="p_8D_863" class="ms"></a>
Tīṇindriyāni—anaññātaññassāmītindriyaṃ, aññindriyaṃ, aññātāvindriyaṃ.
<span class="brnum">(45)</span></p>

<p><span class="parno">92</span>
<a id="p_8D_864" class="ms"></a>
Tīṇi cakkhūni—maṃsacakkhu, dibbacakkhu, paññācakkhu.
<span class="brnum">(46)</span></p>

<hr>

<p><span class="parno">93</span>
<a id="p_8D_865" class="ms"></a>
Tisso sikkhā—adhisīlasikkhā, adhicittasikkhā, adhipaññāsikkhā.
<span class="brnum">(47)</span></p>

<p><span class="parno">94</span>
<a id="p_8D_866" class="ms"></a>
Tisso bhāvanā—kāyabhāvanā, cittabhāvanā, paññābhāvanā.
<span class="brnum">(48)</span></p>

<p><span class="parno">95</span>
<a id="p_8D_867" class="ms"></a>
Tīṇi anuttariyāni—dassanānuttariyaṃ, paṭipadānuttariyaṃ, vimuttānuttariyaṃ.
<span class="brnum">(49)</span></p>

<p><span class="parno">96</span>
<a id="p_8D_868" class="ms"></a>
Tayo samādhī—savitakkasavicāro samādhi, avitakkavicāramatto samādhi,
avitakkaavicāro samādhi. <span class="brnum">(50)</span></p>

<p><span class="parno">97</span>
<a id="p_8D_869" class="ms"></a>
Aparepi tayo samādhī—suññato samādhi, animitto samādhi, appaṇihito samādhi.
<span class="brnum">(51)</span></p>

<p><span class="parno">98</span>
<a id="p_8D_870" class="ms"></a>
Tīṇi soceyyāni—kāyasoceyyaṃ, vacīsoceyyaṃ, manosoceyyaṃ.
<span class="brnum">(52)</span></p>

<p><span class="parno">99</span>
<a class="pts1" id="pts3.220"></a>
<a id="p_8D_871" class="ms"></a>
Tīṇi moneyyāni—kāyamoneyyaṃ, vacīmoneyyaṃ, manomoneyyaṃ.
<span class="brnum">(53)</span></p>

<p><span class="parno">100</span>
<a id="p_8D_872" class="ms"></a>
Tīṇi kosallāni—āyakosallaṃ, apāyakosallaṃ, upāyakosallaṃ.
<span class="brnum">(54)</span></p>

<p><span class="parno">101</span>
<a id="p_8D_873" class="ms"></a>
Tayo madā—ārogyamado, yobbanamado, jīvitamado.
<span class="brnum">(55)</span></p>

<p><span class="parno">102</span>
<a id="p_8D_874" class="ms"></a>
Tīṇi ādhipateyyāni—attādhipateyyaṃ, lokādhipateyyaṃ, dhammādhipateyyaṃ.
<span class="brnum">(56)</span></p>
<hr>

<p><span class="parno">103</span>
<a id="p_8D_875" class="ms"></a>
Tīṇi kathāvatthūni—atītaṃ vā addhānaṃ ārabbha kathaṃ katheyya: ‘evaṃ ahosi
atītamaddhānan’ti; anāgataṃ vā addhānaṃ ārabbha kathaṃ katheyya: ‘evaṃ
bhavissati anāgatamaddhānan’ti; etarahi vā paccuppannaṃ addhānaṃ ārabbha kathaṃ
katheyya: ‘evaṃ hoti etarahi paccuppannaṃ addhānan’ti. <span class="brnum">(57)</span></p>
<hr>

<p><span class="parno">104</span>
<a id="p_8D_876" class="ms"></a>
Tisso vijjā—pubbenivāsānussatiñāṇaṃ vijjā, sattānaṃ cutūpapāteñāṇaṃ vijjā,
āsavānaṃ khayeñāṇaṃ vijjā. <span class="brnum">(58)</span></p>

<p><span class="parno">105</span>
<a id="p_8D_877" class="ms"></a>
Tayo vihārā—dibbo vihāro, brahmā vihāro, ariyo vihāro.
<span class="brnum">(59)</span></p>

<p><span class="parno">106</span>
<a id="p_8D_878" class="ms"></a>
Tīṇi pāṭihāriyāni—iddhipāṭihāriyaṃ, ādesanāpāṭihāriyaṃ, anusāsanīpāṭihāriyaṃ.
<span class="brnum">(60)</span></p>
<hr>

<p><span class="parno">107</span>
<a id="p_8D_879" class="ms"></a>
Ime kho, āvuso, tena bhagavatā jānatā passatā arahatā sammāsambuddhena tayo
dhammā sammadakkhātā. Tattha sabbeheva sangāyitabbaṃ … pe … atthāya hitāya
sukhāya devamanussānaṃ.</p>
<h2>4. Catukka</h2>

<p><span class="parno">108</span><a class="wp" id="wp1.11"></a>
<a class="pts1" id="pts3.221"></a>
<a id="p_8D_880" class="ms"></a>
<a class="msdiv" id="msdiv_306"></a>
Atthi kho, āvuso, tena bhagavatā jānatā passatā arahatā sammāsambuddhena
cattāro dhammā sammadakkhātā. Tattha sabbeheva sangāyitabbaṃ, na vivaditabbaṃ  …
pe … atthāya hitāya sukhāya devamanussānaṃ. Katame cattāro?</p>
<hr>

<p><span class="parno">109</span>
<a id="p_8D_881" class="ms"></a>
Cattāro satipaṭṭhānā. Idhāvuso, bhikkhu kāye kāyānupassī viharati ātāpī
sampajāno satimā, vineyya loke abhijjhādomanassaṃ. Vedanāsu vedanānupassī … pe
 …  citte cittānupassī … pe … dhammesu dhammānupassī viharati ātāpī sampajāno
satimā vineyya loke abhijjhādomanassaṃ. <span class="brnum">(1)</span></p>

<p><span class="parno">110</span>
<a id="p_8D_882" class="ms"></a>
Cattāro sammappadhānā. Idhāvuso, bhikkhu anuppannānaṃ pāpakānaṃ akusalānaṃ
dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti
padahati. Uppannānaṃ pāpakānaṃ akusalānaṃ dhammānaṃ pahānāya chandaṃ janeti
vāyamati vīriyaṃ ārabhati cittaṃ paggaṇhāti padahati. Anuppannānaṃ kusalānaṃ
dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti
padahati. Uppannānaṃ kusalānaṃ dhammānaṃ ṭhitiyā asammosāya bhiyyobhāvāya
vepullāya bhāvanāya pāripūriyā chandaṃ janeti vāyamati vīriyaṃ ārabhati cittaṃ
paggaṇhāti padahati. <span class="brnum">(2)</span></p>

<p><span class="parno">111</span>
<a class="pts1" id="pts3.222"></a>
<a id="p_8D_883" class="ms"></a>
Cattāro iddhipādā. Idhāvuso, bhikkhu
chanda&shy;samādhi&shy;padhāna&shy;sankhāra&shy;samannāgataṃ iddhipādaṃ bhāveti. Citta&shy;samādhi&shy;padhāna&shy;sankhāra&shy;samannāgataṃ iddhipādaṃ bhāveti. Vīriya&shy;samādhi&shy;padhāna&shy;sankhāra&shy;samannāgataṃ iddhipādaṃ bhāveti. Vīmaṃsā&shy;samādhi&shy;padhāna&shy;sankhāra&shy;samannāgataṃ iddhipādaṃ bhāveti. <span class="brnum">(3)</span></p>

<p><span class="parno">112</span>
<a id="p_8D_884" class="ms"></a>
Cattāri jhānāni. Idhāvuso, bhikkhu vivicceva kāmehi vivicca akusalehi dhammehi
savitakkaṃ savicāraṃ vivekajaṃ pītisukhaṃ <span class="var" title="paṭhamajjhānaṃ (s1-3, km, pts1)" id="note424">paṭhamaṃ jhānaṃ</span> upasampajja viharati.
Vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ
avicāraṃ samādhijaṃ pītisukhaṃ <span class="var" title="dutiyajjhānaṃ (s1-3, km, pts1)" id="note425">dutiyaṃ jhānaṃ</span> upasampajja viharati. Pītiyā ca
virāgā upekkhako ca viharati sato ca sampajāno, sukhañca kāyena paṭisaṃvedeti,
yaṃ taṃ ariyā ācikkhanti: ‘upekkhako satimā sukhavihārī’ti <span class="var" title="tatiyajjhānaṃ (s1-3, km, pts1)" id="note426">tatiyaṃ jhānaṃ</span>
upasampajja viharati. Sukhassa ca pahānā dukkhassa ca pahānā, pubbeva
somanassadomanassānaṃ atthangamā, adukkhamasukhaṃ upekkhāsatipārisuddhiṃ
<span class="var" title="catutthajjhānaṃ (s1-3, km, pts1)" id="note427">catutthaṃ jhānaṃ</span> upasampajja viharati. <span class="brnum">(4)</span></p>

<p><span class="parno">113</span>
<a id="p_8D_885" class="ms"></a>
<a class="msdiv" id="msdiv_307"></a>
Catasso samādhibhāvanā. Atthāvuso, samādhibhāvanā bhāvitā bahulīkatā
diṭṭhadhammasukhavihārāya saṃvattati. Atthāvuso, samādhibhāvanā bhāvitā
bahulīkatā ñāṇadassanapaṭilābhāya saṃvattati. Atthāvuso samādhibhāvanā bhāvitā
bahulīkatā satisampajaññāya saṃvattati. Atthāvuso samādhibhāvanā bhāvitā
bahulīkatā āsavānaṃ khayāya saṃvattati.</p>
<hr>

<p><span class="parno">114</span>
<a class="pts1" id="pts3.223"></a>
<a id="p_8D_886" class="ms"></a>
Katamā cāvuso, samādhibhāvanā bhāvitā bahulīkatā diṭṭhadhammasukhavihārāya
saṃvattati? Idhāvuso, bhikkhu vivicceva kāmehi vivicca akusalehi dhammehi
savitakkaṃ … pe … catutthaṃ jhānaṃ upasampajja viharati. Ayaṃ, āvuso,
samādhibhāvanā bhāvitā bahulīkatā diṭṭhadhammasukhavihārāya saṃvattati.
(5.1)</p>
<hr>

<p><span class="parno">115</span>
<a id="p_8D_887" class="ms"></a>
Katamā cāvuso, samādhibhāvanā bhāvitā bahulīkatā ñāṇadassanapaṭilābhāya
saṃvattati? Idhāvuso, bhikkhu ālokasaññaṃ manasi karoti, divāsaññaṃ adhiṭṭhāti
yathā divā tathā rattiṃ, yathā rattiṃ tathā divā. Iti vivaṭena cetasā
apariyonaddhena sappabhāsaṃ cittaṃ bhāveti. Ayaṃ, āvuso, samādhibhāvanā bhāvitā
bahulīkatā ñāṇadassanapaṭilābhāya saṃvattati. (5.2)</p>

<p><span class="parno">116</span>
<a id="p_8D_888" class="ms"></a>
Katamā cāvuso, samādhibhāvanā bhāvitā bahulīkatā satisampajaññāya saṃvattati?
Idhāvuso, bhikkhuno viditā vedanā uppajjanti, viditā upaṭṭhahanti, viditā
abbhatthaṃ gacchanti. Viditā saññā uppajjanti, viditā upaṭṭhahanti, viditā
abbhatthaṃ gacchanti. Viditā vitakkā uppajjanti, viditā upaṭṭhahanti, viditā
abbhatthaṃ gacchanti. Ayaṃ, āvuso, samādhibhāvanā bhāvitā bahulīkatā
satisampajaññāya saṃvattati. (5.3)</p>

<p><span class="parno">117</span>
<a id="p_8D_889" class="ms"></a>
Katamā cāvuso, samādhibhāvanā bhāvitā bahulīkatā āsavānaṃ khayāya saṃvattati?
Idhāvuso, bhikkhu pañcasu upādānakkhandhesu udayabbayānupassī viharati. Iti
rūpaṃ, iti rūpassa samudayo, iti rūpassa atthangamo. Iti vedanā … pe … iti
saññā … iti sankhārā … iti viññāṇaṃ, iti viññāṇassa samudayo, iti viññāṇassa
atthangamo. Ayaṃ, āvuso, samādhibhāvanā bhāvitā bahulīkatā āsavānaṃ khayāya
saṃvattati. (5.4)</p>

<p><span class="parno">118</span>
<a class="pts1" id="pts3.224"></a>
<a id="p_8D_890" class="ms"></a>
<a class="msdiv" id="msdiv_308"></a>
Catasso appamaññā. Idhāvuso, bhikkhu mettāsahagatena cetasā ekaṃ disaṃ pharitvā
viharati. Tathā dutiyaṃ. Tathā tatiyaṃ. Tathā catutthaṃ. Iti uddhamadho tiriyaṃ
sabbadhi sabbattatāya sabbāvantaṃ lokaṃ mettāsahagatena cetasā vipulena
mahaggatena appamāṇena averena <span class="var" title="abyāpajjhena (s1-3, km) | avyāpajjhena (pts1)" id="note429">abyāpajjena</span> pharitvā viharati. Karuṇāsahagatena
cetasā … pe … muditāsahagatena cetasā … pe … upekkhāsahagatena cetasā ekaṃ
disaṃ pharitvā viharati. Tathā dutiyaṃ. Tathā tatiyaṃ. Tathā catutthaṃ. Iti
uddhamadho tiriyaṃ sabbadhi sabbattatāya sabbāvantaṃ lokaṃ upekkhāsahagatena
cetasā vipulena mahaggatena appamāṇena averena abyāpajjena pharitvā viharati. <span class="brnum">(6)</span></p>

<p><span class="parno">119</span>
<a id="p_8D_891" class="ms"></a>
Cattāro <span class="var" title="arūpā (s1-3, km, pts1)" id="note430">āruppā</span>. Idhāvuso, bhikkhu sabbaso rūpasaññānaṃ samatikkamā
paṭighasaññānaṃ atthangamā nānattasaññānaṃ amanasikārā ‘ananto ākāso’ti
ākāsānañcāyatanaṃ upasampajja viharati. Sabbaso ākāsānañcāyatanaṃ samatikkamma
‘anantaṃ viññāṇan’ti viññāṇañcāyatanaṃ upasampajja viharati. Sabbaso
viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja
viharati. Sabbaso ākiñcaññāyatanaṃ samatikkamma nevasaññānāsaññāyatanaṃ
upasampajja viharati. <span class="brnum">(7)</span></p>

<p><span class="parno">120</span>
<a id="p_8D_892" class="ms"></a>
Cattāri apassenāni. Idhāvuso, bhikkhu sankhāyekaṃ paṭisevati, sankhāyekaṃ
adhivāseti, sankhāyekaṃ parivajjeti, sankhāyekaṃ vinodeti. <span class="brnum">(8)</span></p>
<hr>

<p><span class="parno">121</span>
<a class="pts1" id="pts3.225"></a>
<a id="p_8D_893" class="ms"></a>
<a class="msdiv" id="msdiv_309"></a>
Cattāro ariyavaṃsā. Idhāvuso, bhikkhu santuṭṭho hoti itarītarena cīvarena,
itarītaracīvarasantuṭṭhiyā ca vaṇṇavādī, na ca cīvarahetu anesanaṃ
appatirūpaṃ āpajjati; aladdhā ca cīvaraṃ na paritassati, laddhā ca cīvaraṃ
<span class="var" title="agathito (bj, pts1)" id="note432">agadhito</span> amucchito anajjhāpanno ādīnavadassāvī nissaraṇapañño paribhuñjati;
tāya ca pana itarītaracīvarasantuṭṭhiyā nevattānukkaṃseti na paraṃ vambheti.
Yo hi tattha dakkho analaso sampajāno paṭissato, ayaṃ vuccatāvuso: ‘bhikkhu
porāṇe aggaññe ariyavaṃse ṭhito’. (9.1)</p>

<p><span class="parno">122</span>
<a id="p_8D_894" class="ms"></a>
Puna caparaṃ, āvuso, bhikkhu santuṭṭho hoti itarītarena piṇḍapātena,
itarītarapiṇḍapātasantuṭṭhiyā ca vaṇṇavādī, na ca piṇḍapātahetu anesanaṃ
appatirūpaṃ āpajjati; aladdhā ca piṇḍapātaṃ na paritassati, laddhā ca
piṇḍapātaṃ agadhito amucchito anajjhāpanno ādīnavadassāvī nissaraṇapañño
paribhuñjati; tāya ca pana itarītarapiṇḍapātasantuṭṭhiyā nevattānukkaṃseti
na paraṃ vambheti. Yo hi tattha dakkho analaso sampajāno paṭissato, ayaṃ
vuccatāvuso: ‘bhikkhu porāṇe aggaññe ariyavaṃse ṭhito’. (9.2)</p>

<p><span class="parno">123</span>
<a id="p_8D_895" class="ms"></a>
Puna caparaṃ, āvuso, bhikkhu santuṭṭho hoti itarītarena senāsanena,
itarītarasenāsanasantuṭṭhiyā ca vaṇṇavādī, na ca senāsanahetu anesanaṃ
appatirūpaṃ āpajjati; aladdhā ca senāsanaṃ na paritassati, laddhā ca senāsanaṃ
agadhito amucchito anajjhāpanno ādīnavadassāvī nissaraṇapañño paribhuñjati;
tāya ca pana itarītarasenāsanasantuṭṭhiyā nevattānukkaṃseti na paraṃ
vambheti. Yo hi tattha dakkho analaso sampajāno paṭissato, ayaṃ vuccatāvuso:
‘bhikkhu porāṇe aggaññe ariyavaṃse ṭhito’. (9.3)</p>

<p><span class="parno">124</span>
<a id="p_8D_896" class="ms"></a>
Puna caparaṃ, āvuso, bhikkhu pahānārāmo hoti pahānarato, bhāvanārāmo hoti
bhāvanārato; tāya ca pana pahānārāmatāya pahānaratiyā bhāvanārāmatāya
bhāvanāratiyā nevattānukkaṃseti na paraṃ vambheti. Yo hi tattha dakkho analaso
sampajāno paṭissato ayaṃ vuccatāvuso: ‘bhikkhu porāṇe aggaññe ariyavaṃse
ṭhito’. (9.4)</p>
<hr>

<p><span class="parno">125</span>
<a class="pts1" id="pts3.226"></a>
<a id="p_8D_897" class="ms"></a>
<a class="msdiv" id="msdiv_310"></a>
Cattāri padhānāni. Saṃvarapadhānaṃ pahānapadhānaṃ <span class="var" title="bhāvanappadhānaṃ (bj) | bhāvanāppadhānaṃ (s1-3)" id="note433">bhāvanāpadhānaṃ</span>
<span class="var" title="anurukkhanappadhānaṃ (bj) | anurakkhanāppadhānaṃ (s1-3)" id="note434">anurakkhaṇāpadhānaṃ</span>. Katamañcāvuso, saṃvarapadhānaṃ? Idhāvuso, bhikkhu cakkhunā
rūpaṃ disvā na nimittaggāhī hoti nānubyañjanaggāhī. Yatvādhikaraṇamenaṃ
cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā
anvāssaveyyuṃ, tassa saṃvarāya paṭipajjati, rakkhati cakkhundriyaṃ,
cakkhundriye saṃvaraṃ āpajjati. Sotena saddaṃ sutvā … ghānena gandhaṃ ghāyitvā
 …  jivhāya rasaṃ sāyitvā … kāyena phoṭṭhabbaṃ phusitvā … manasā dhammaṃ viññāya
na nimittaggāhī hoti nānubyañjanaggāhī. Yatvādhikaraṇamenaṃ manindriyaṃ
asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ,
tassa saṃvarāya paṭipajjati, rakkhati manindriyaṃ, manindriye saṃvaraṃ
āpajjati. Idaṃ vuccatāvuso, saṃvarapadhānaṃ. (10.1)</p>
<hr>

<p><span class="parno">126</span>
<a id="p_8D_898" class="ms"></a>
Katamañcāvuso, pahānapadhānaṃ? Idhāvuso, bhikkhu uppannaṃ kāmavitakkaṃ
nādhivāseti pajahati vinodeti <span class="var" title="byantīkaroti (bj, s1-3, km) | byantikaroti (pts1)" id="note435">byantiṃ karoti</span> anabhāvaṃ gameti. Uppannaṃ
byāpādavitakkaṃ … pe … uppannaṃ vihiṃsāvitakkaṃ … uppannuppanne pāpake akusale
dhamme nādhivāseti pajahati vinodeti byantiṃ karoti anabhāvaṃ gameti. Idaṃ
vuccatāvuso, pahānapadhānaṃ. (10.2)</p>
<hr>

<p><span class="parno">127</span>
<a id="p_8D_899" class="ms"></a>
Katamañcāvuso, bhāvanāpadhānaṃ? Idhāvuso, bhikkhu satisambojjhangaṃ bhāveti
vivekanissitaṃ virāganissitaṃ nirodhanissitaṃ vossaggapariṇāmiṃ.
Dhammavicayasambojjhangaṃ bhāveti … vīriyasambojjhangaṃ bhāveti  …
pītisambojjhangaṃ bhāveti … passaddhisambojjhangaṃ bhāveti  …
samādhisambojjhangaṃ bhāveti … upekkhāsambojjhangaṃ bhāveti vivekanissitaṃ
virāganissitaṃ nirodhanissitaṃ vossaggapariṇāmiṃ. Idaṃ vuccatāvuso,
bhāvanāpadhānaṃ. (10.3)</p>
<hr>

<p><span class="parno">128</span>
<a id="p_8D_900" class="ms"></a>
Katamañcāvuso, anurakkhaṇāpadhānaṃ? Idhāvuso, bhikkhu uppannaṃ <span class="var" title="bhaddakaṃ (bj, s1-3, km, pts1)" id="note436">bhadrakaṃ</span>
samādhinimittaṃ anurakkhati—aṭṭhikasaññaṃ, <span class="var" title="puḷavakasaññaṃ (bj, pts1)" id="note437">puḷuvakasaññaṃ</span>, vinīlakasaññaṃ,
vicchiddakasaññaṃ, uddhumātakasaññaṃ. Idaṃ vuccatāvuso, anurakkhaṇāpadhānaṃ.
(10.4)</p>

<p><span class="parno">129</span>
<a id="p_8D_901" class="ms"></a>
Cattāri ñāṇāni—dhamme ñāṇaṃ, anvaye ñāṇaṃ, <span class="var" title="pariyāye ñāṇaṃ (bj) | paricchedañāṇaṃ (s1-3) | paricchede ñānaṃ (pts1, mr) | paricce ñānaṃ (mr)" id="note438">pariye ñāṇaṃ</span>, <span class="var" title="sammatiñāṇaṃ (s1-3, km) | sammutiñāṇaṃ (pts1)" id="note439">sammutiyā ñāṇaṃ</span>.
<span class="brnum">(11)</span></p>
<hr>

<p><span class="parno">130</span>
<a class="pts1" id="pts3.227"></a>
<a id="p_8D_902" class="ms"></a>
Aparānipi cattāri ñāṇāni—dukkhe ñāṇaṃ, dukkhasamudaye ñāṇaṃ, dukkhanirodhe
ñāṇaṃ, dukkhanirodhagāminiyā paṭipadāya ñāṇaṃ. <span class="brnum">(12)</span></p>

<p><span class="parno">131</span>
<a id="p_8D_903" class="ms"></a>
<a class="msdiv" id="msdiv_311"></a>
Cattāri sotāpattiyangāni—sappurisasaṃsevo, saddhammassavanaṃ,
yonisomanasikāro, dhammānudhammappaṭipatti. <span class="brnum">(13)</span></p>
<hr>

<p><span class="parno">132</span>
<a id="p_8D_904" class="ms"></a>
Cattāri sotāpannassa angāni. Idhāvuso, ariyasāvako buddhe aveccappasādena
samannāgato hoti: ‘itipi so bhagavā arahaṃ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṃ buddho,
bhagavā’ti. Dhamme aveccappasādena samannāgato hoti: ‘svākkhāto bhagavatā
dhammo sandiṭṭhiko akāliko ehipassiko <span class="var" title="opanayiko (bj, s1-3, km, pts1)" id="note440">opaneyyiko</span> paccattaṃ veditabbo
viññūhī’ti. Saṃghe aveccappasādena samannāgato hoti: ‘suppaṭipanno bhagavato
sāvakasaṃgho ujuppaṭipanno bhagavato sāvakasaṃgho ñāyappaṭipanno bhagavato
sāvakasaṃgho sāmīcippaṭipanno bhagavato sāvakasaṃgho yadidaṃ cattāri
purisayugāni aṭṭha purisapuggalā, esa bhagavato sāvakasaṃgho āhuneyyo pāhuneyyo
dakkhiṇeyyo añjalikaraṇīyo anuttaraṃ puññakkhettaṃ lokassā’ti. Ariyakantehi
sīlehi samannāgato hoti akhaṇḍehi acchiddehi asabalehi akammāsehi bhujissehi
viññuppasatthehi aparāmaṭṭhehi samādhisaṃvattanikehi. <span class="brnum">(14)</span></p>

<p><span class="parno">133</span>
<a id="p_8D_905" class="ms"></a>
Cattāri sāmaññaphalāni—sotāpattiphalaṃ, sakadāgāmiphalaṃ, anāgāmiphalaṃ,
arahattaphalaṃ. <span class="brnum">(15)</span></p>

<p><span class="parno">134</span>
<a class="pts1" id="pts3.228"></a>
<a id="p_8D_906" class="ms"></a>
Catasso dhātuyo—pathavīdhātu, āpodhātu, tejodhātu, vāyodhātu.
<span class="brnum">(16)</span></p>

<p><span class="parno">135</span>
<a id="p_8D_907" class="ms"></a>
Cattāro āhārā—kabaḷīkāro āhāro oḷāriko vā sukhumo vā, phasso dutiyo,
manosañcetanā tatiyā, viññāṇaṃ catutthaṃ. <span class="brnum">(17)</span></p>
<hr>

<p><span class="parno">136</span>
<a id="p_8D_908" class="ms"></a>
Catasso viññāṇaṭṭhitiyo. Rūpūpāyaṃ vā, āvuso, viññāṇaṃ tiṭṭhamānaṃ tiṭṭhati
<span class="var" title="rūpāramaṇaṃ (?)" id="note441">rūpārammaṇaṃ</span> rūpappatiṭṭhaṃ nandūpasecanaṃ vuddhiṃ virūḷhiṃ vepullaṃ āpajjati;
vedanūpāyaṃ vā āvuso … saññūpāyaṃ vā, āvuso … pe … sankhārūpāyaṃ vā, āvuso,
viññāṇaṃ tiṭṭhamānaṃ tiṭṭhati sankhārārammaṇaṃ sankhārappatiṭṭhaṃ
nandūpasecanaṃ vuddhiṃ virūḷhiṃ vepullaṃ āpajjati. <span class="brnum">(18)</span></p>
<hr>

<p><span class="parno">137</span>
<a id="p_8D_909" class="ms"></a>
Cattāri agatigamanāni—chandāgatiṃ gacchati, dosāgatiṃ gacchati, mohāgatiṃ
gacchati, bhayāgatiṃ gacchati. <span class="brnum">(19)</span></p>

<p><span class="parno">138</span>
<a id="p_8D_910" class="ms"></a>
Cattāro taṇhuppādā—cīvarahetu vā, āvuso, bhikkhuno taṇhā uppajjamānā
uppajjati; piṇḍapātahetu vā, āvuso, bhikkhuno taṇhā uppajjamānā uppajjati;
senāsanahetu vā, āvuso, bhikkhuno taṇhā uppajjamānā uppajjati;
itibhavābhavahetu vā, āvuso, bhikkhuno taṇhā uppajjamānā uppajjati. <span class="brnum">(20)</span></p>
<hr>

<p><span class="parno">139</span>
<a id="p_8D_911" class="ms"></a>
Catasso paṭipadā—dukkhā paṭipadā dandhābhiññā, dukkhā paṭipadā khippābhiññā,
sukhā paṭipadā dandhābhiññā, sukhā paṭipadā khippābhiññā. <span class="brnum">(21)</span></p>

<p><span class="parno">140</span>
<a class="pts1" id="pts3.229"></a>
<a id="p_8D_912" class="ms"></a>
Aparāpi catasso paṭipadā—akkhamā paṭipadā, khamā paṭipadā, damā paṭipadā,
samā paṭipadā. <span class="brnum">(22)</span></p>

<p><span class="parno">141</span>
<a id="p_8D_913" class="ms"></a>
Cattāri dhammapadāni—anabhijjhā dhammapadaṃ, abyāpādo dhammapadaṃ, sammāsati
dhammapadaṃ, sammāsamādhi dhammapadaṃ. <span class="brnum">(23)</span></p>
<hr>

<p><span class="parno">142</span>
<a id="p_8D_914" class="ms"></a>
Cattāri dhammasamādānāni—atthāvuso, dhammasamādānaṃ paccuppannadukkhañceva
āyatiñca dukkhavipākaṃ. Atthāvuso, dhammasamādānaṃ paccuppannadukkhaṃ āyatiṃ
sukhavipākaṃ. Atthāvuso, dhammasamādānaṃ paccuppannasukhaṃ āyatiṃ
dukkhavipākaṃ. Atthāvuso, dhammasamādānaṃ paccuppannasukhañceva āyatiñca
sukhavipākaṃ. <span class="brnum">(24)</span></p>
<hr>

<p><span class="parno">143</span>
<a id="p_8D_915" class="ms"></a>
Cattāro dhammakkhandhā—sīlakkhandho, samādhikkhandho, paññākkhandho,
vimuttikkhandho. <span class="brnum">(25)</span></p>

<p><span class="parno">144</span>
<a id="p_8D_916" class="ms"></a>
Cattāri balāni—vīriyabalaṃ, satibalaṃ, samādhibalaṃ, paññābalaṃ.
<span class="brnum">(26)</span></p>
<hr>

<p><span class="parno">145</span>
<a id="p_8D_917" class="ms"></a>
Cattāri adhiṭṭhānāni—paññādhiṭṭhānaṃ, saccādhiṭṭhānaṃ, cāgādhiṭṭhānaṃ,
upasamādhiṭṭhānaṃ. <span class="brnum">(27)</span></p>

<p><span class="parno">146</span>
<a id="p_8D_918" class="ms"></a>
<a class="msdiv" id="msdiv_312"></a>
<span class="var" title="cattāro pañhābyākaraṇā (s1-3, km) | cattāro pañhavyākaraṇā (pts1)" id="note443">Cattāri pañhabyākaraṇāni</span> —ekaṃsabyākaraṇīyo pañho, paṭipucchābyākaraṇīyo
pañho, vibhajjabyākaraṇīyo pañho, ṭhapanīyo pañho. <span class="brnum">(28)</span></p>

<p><span class="parno">147</span>
<a class="pts1" id="pts3.230"></a>
<a id="p_8D_919" class="ms"></a>
Cattāri kammāni—atthāvuso, kammaṃ kaṇhaṃ kaṇhavipākaṃ. Atthāvuso, kammaṃ
sukkaṃ sukkavipākaṃ. Atthāvuso, kammaṃ kaṇhasukkaṃ kaṇhasukkavipākaṃ.
Atthāvuso, kammaṃ akaṇhaasukkaṃ akaṇhaasukkavipākaṃ kammakkhayāya saṃvattati. <span class="brnum">(29)</span></p>
<hr>

<p><span class="parno">148</span>
<a id="p_8D_920" class="ms"></a>
Cattāro sacchikaraṇīyā dhammā—pubbenivāso satiyā sacchikaraṇīyo; sattānaṃ
cutūpapāto cakkhunā sacchikaraṇīyo; aṭṭha vimokkhā kāyena sacchikaraṇīyā;
āsavānaṃ khayo paññāya sacchikaraṇīyo. <span class="brnum">(30)</span></p>

<p><span class="parno">149</span>
<a id="p_8D_921" class="ms"></a>
Cattāro oghā—kāmogho, bhavogho, diṭṭhogho, avijjogho.
<span class="brnum">(31)</span></p>

<p><span class="parno">150</span>
<a id="p_8D_922" class="ms"></a>
Cattāro yogā—kāmayogo, bhavayogo, diṭṭhiyogo, avijjāyogo.
<span class="brnum">(32)</span></p>
<hr>

<p><span class="parno">151</span>
<a id="p_8D_923" class="ms"></a>
Cattāro <span class="var" title="visaṃyogā (^dn34#39 [Dasuttarasutta/4. Cattāro dhammā])" id="note445">visaññogā</span> —kāmayogavisaññogo, bhavayogavisaññogo, diṭṭhiyogavisaññogo, avijjāyogavisaññogo. <span class="brnum">(33)</span></p>

<p><span class="parno">152</span>
<a id="p_8D_924" class="ms"></a>
Cattāro ganthā—abhijjhā kāyagantho, byāpādo kāyagantho, sīlabbataparāmāso
kāyagantho, idaṃsaccābhiniveso kāyagantho. <span class="brnum">(34)</span></p>

<p><span class="parno">153</span>
<a id="p_8D_925" class="ms"></a>
Cattāri upādānāni—<span class="var" title="kāmūpādānaṃ (bj, pts1)" id="note446">kāmupādānaṃ</span>, diṭṭhupādānaṃ, sīlabbatupādānaṃ,
attavādupādānaṃ. <span class="brnum">(35)</span></p>

<p><span class="parno">154</span>
<a id="p_8D_926" class="ms"></a>
Catasso yoniyo—aṇḍajayoni, jalābujayoni, saṃsedajayoni, opapātikayoni.
<span class="brnum">(36)</span></p>
<hr>

<p><span class="parno">155</span>
<a class="pts1" id="pts3.231"></a>
<a id="p_8D_927" class="ms"></a>
Catasso gabbhāvakkantiyo. Idhāvuso, ekacco asampajāno mātukucchiṃ okkamati,
asampajāno mātukucchismiṃ ṭhāti, asampajāno mātukucchimhā nikkhamati, ayaṃ
paṭhamā gabbhāvakkanti. Puna caparaṃ, āvuso, idhekacco sampajāno mātukucchiṃ
okkamati, asampajāno mātukucchismiṃ ṭhāti, asampajāno mātukucchimhā nikkhamati,
ayaṃ dutiyā gabbhāvakkanti. Puna caparaṃ, āvuso, idhekacco sampajāno
mātukucchiṃ okkamati, sampajāno mātukucchismiṃ ṭhāti, asampajāno mātukucchimhā
nikkhamati, ayaṃ tatiyā gabbhāvakkanti. Puna caparaṃ, āvuso, idhekacco
sampajāno mātukucchiṃ okkamati, sampajāno mātukucchismiṃ ṭhāti, sampajāno
mātukucchimhā nikkhamati, ayaṃ catutthā gabbhāvakkanti. <span class="brnum">(37)</span></p>
<hr>

<p><span class="parno">156</span>
<a id="p_8D_928" class="ms"></a>
Cattāro attabhāvapaṭilābhā. Atthāvuso, attabhāvapaṭilābho, yasmiṃ
attabhāvapaṭilābhe attasañcetanāyeva kamati, no parasañcetanā. Atthāvuso,
attabhāvapaṭilābho, yasmiṃ attabhāvapaṭilābhe parasañcetanāyeva kamati, no
attasañcetanā. Atthāvuso, attabhāvapaṭilābho, yasmiṃ attabhāvapaṭilābhe
attasañcetanā ceva kamati parasañcetanā ca. Atthāvuso, attabhāvapaṭilābho,
yasmiṃ attabhāvapaṭilābhe neva attasañcetanā kamati, no parasañcetanā. <span class="brnum">(38)</span></p>
<hr>

<p><span class="parno">157</span>
<a class="pts1" id="pts3.232"></a>
<a id="p_8D_929" class="ms"></a>
<a class="msdiv" id="msdiv_313"></a>
Catasso dakkhiṇāvisuddhiyo. Atthāvuso, dakkhiṇā dāyakato visujjhati no
paṭiggāhakato. Atthāvuso, dakkhiṇā paṭiggāhakato visujjhati no dāyakato.
Atthāvuso, dakkhiṇā neva dāyakato visujjhati no paṭiggāhakato. Atthāvuso,
dakkhiṇā dāyakato ceva visujjhati paṭiggāhakato ca. <span class="brnum">(39)</span></p>

<p><span class="parno">158</span>
<a id="p_8D_930" class="ms"></a>
Cattāri sangahavatthūni—dānaṃ, <span class="var" title="piyavajjaṃ (s1-3, km, mr)" id="note448">peyyavajjaṃ</span>,
atthacariyā, samānattatā.
<span class="brnum">(40)</span></p>
<hr>

<p><span class="parno">159</span>
<a id="p_8D_931" class="ms"></a>
Cattāro anariyavohārā—musāvādo, pisuṇāvācā, pharusāvācā, samphappalāpo.
<span class="brnum">(41)</span></p>

<p><span class="parno">160</span>
<a id="p_8D_932" class="ms"></a>
Cattāro ariyavohārā—musāvādā <span class="var" title="veramaṇi (mr)" id="note449">veramaṇī</span>, pisuṇāya vācāya veramaṇī, pharusāya
vācāya veramaṇī, samphappalāpā veramaṇī. <span class="brnum">(42)</span></p>

<p><span class="parno">161</span>
<a id="p_8D_933" class="ms"></a>
Aparepi cattāro anariyavohārā—adiṭṭhe diṭṭhavāditā, assute sutavāditā, amute
mutavāditā, aviññāte viññātavāditā. <span class="brnum">(43)</span></p>
<hr>

<p><span class="parno">162</span>
<a id="p_8D_934" class="ms"></a>
Aparepi cattāro ariyavohārā—adiṭṭhe adiṭṭhavāditā, assute assutavāditā, amute
amutavāditā, aviññāte aviññātavāditā. <span class="brnum">(44)</span></p>

<p><span class="parno">163</span>
<a id="p_8D_935" class="ms"></a>
Aparepi cattāro anariyavohārā—diṭṭhe adiṭṭhavāditā, sute assutavāditā, mute
amutavāditā, viññāte aviññātavāditā. <span class="brnum">(45)</span></p>

<p><span class="parno">164</span>
<a id="p_8D_936" class="ms"></a>
Aparepi cattāro ariyavohārā—diṭṭhe diṭṭhavāditā, sute sutavāditā, mute
mutavāditā, viññāte viññātavāditā. <span class="brnum">(46)</span></p>
<hr>

<p><span class="parno">165</span>
<a class="pts1" id="pts3.233"></a>
<a id="p_8D_937" class="ms"></a>
<a class="msdiv" id="msdiv_314"></a>
Cattāro puggalā. Idhāvuso, ekacco puggalo attantapo hoti attaparitāpanānuyogamanuyutto. Idhāvuso, ekacco puggalo parantapo hoti paraparitāpanānuyogamanuyutto. Idhāvuso, ekacco puggalo attantapo ca hoti attaparitāpanānuyogamanuyutto, parantapo ca paraparitāpanānuyogamanuyutto. Idhāvuso, ekacco puggalo neva attantapo hoti na attaparitāpanānuyogamanuyutto na parantapo na paraparitāpanānuyogamanuyutto. So anattantapo aparantapo diṭṭheva dhamme nicchāto nibbuto <span class="var" title="sītibhūto (pts1, mr)" id="note452">sītībhūto</span> sukhappaṭisaṃvedī brahmabhūtena attanā viharati. <span class="brnum">(47)</span></p>
<hr>

<p><span class="parno">166</span>
<a id="p_8D_938" class="ms"></a>
Aparepi cattāro puggalā. Idhāvuso, ekacco puggalo attahitāya paṭipanno hoti no
parahitāya. Idhāvuso, ekacco puggalo parahitāya paṭipanno hoti no attahitāya.
Idhāvuso, ekacco puggalo neva attahitāya paṭipanno hoti no parahitāya.
Idhāvuso, ekacco puggalo attahitāya ceva paṭipanno hoti parahitāya ca. <span class="brnum">(48)</span></p>

<p><span class="parno">167</span>
<a id="p_8D_939" class="ms"></a>
Aparepi cattāro puggalā—tamo tamaparāyano, tamo jotiparāyano, joti
tamaparāyano, joti jotiparāyano. <span class="brnum">(49)</span></p>
<hr>

<p><span class="parno">168</span>
<a id="p_8D_940" class="ms"></a>
Aparepi cattāro puggalā—samaṇamacalo, samaṇapadumo, samaṇapuṇḍarīko, samaṇesu
samaṇasukhumālo. <span class="brnum">(50)</span></p>

<p><span class="parno">169</span>
<a id="p_8D_941" class="ms"></a>
Ime kho, āvuso, tena bhagavatā jānatā passatā arahatā sammāsambuddhena cattāro
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ.</p>
<p class="endsection">Paṭhamabhāṇavāro niṭṭhito.</p>
<h2>5. Pañcaka</h2>

<p><span class="parno">170</span><a class="wp" id="wp2.1"></a>
<a id="p_8D_943" class="ms"></a>
<a class="msdiv" id="msdiv_315"></a>
Atthi kho, āvuso, tena bhagavatā jānatā passatā arahatā sammāsambuddhena pañca
dhammā sammadakkhātā. Tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame pañca?</p>
<hr>

<p><span class="parno">171</span>
<a id="p_8D_944" class="ms"></a>
Pañcakkhandhā. Rūpakkhandho vedanākkhandho saññākkhandho sankhārakkhandho
viññāṇakkhandho. <span class="brnum">(1)</span></p>

<p><span class="parno">172</span>
<a class="pts1" id="pts3.234"></a>
<a id="p_8D_945" class="ms"></a>
Pañcupādānakkhandhā. <span class="var" title="rūpūpādānakkhandho (bj, s1-3, km, pts1)" id="note453">Rūpupādānakkhandho</span> vedanupādānakkhandho
saññupādānakkhandho sankhārupādānakkhandho viññāṇupādānakkhandho. <span class="brnum">(2)</span></p>
<hr>

<p><span class="parno">173</span>
<a id="p_8D_946" class="ms"></a>
Pañca kāmaguṇā. Cakkhuviññeyyā rūpā iṭṭhā kantā manāpā piyarūpā kāmūpasañhitā
rajanīyā, sotaviññeyyā saddā … ghānaviññeyyā gandhā … jivhāviññeyyā rasā  …
kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā rajanīyā. <span class="brnum">(3)</span></p>

<p><span class="parno">174</span>
<a id="p_8D_947" class="ms"></a>
Pañca gatiyo—nirayo, tiracchānayoni, pettivisayo, manussā, devā.
<span class="brnum">(4)</span></p>

<p><span class="parno">175</span>
<a id="p_8D_948" class="ms"></a>
Pañca macchariyāni—āvāsamacchariyaṃ, kulamacchariyaṃ, lābhamacchariyaṃ,
vaṇṇamacchariyaṃ, dhammamacchariyaṃ. <span class="brnum">(5)</span></p>
<hr>

<p><span class="parno">176</span>
<a id="p_8D_949" class="ms"></a>
Pañca nīvaraṇāni—kāmacchandanīvaraṇaṃ, byāpādanīvaraṇaṃ, thinamiddhanīvaraṇaṃ, uddhaccakukkuccanīvaraṇaṃ, vicikicchānīvaraṇaṃ. <span class="brnum">(6)</span></p>

<p><span class="parno">177</span>
<a id="p_8D_950" class="ms"></a>
Pañca orambhāgiyāni saṃyojanāni—sakkāyadiṭṭhi, vicikicchā, sīlabbataparāmāso,
kāmacchando, byāpādo. <span class="brnum">(7)</span></p>

<p><span class="parno">178</span>
<a id="p_8D_951" class="ms"></a>
Pañca uddhambhāgiyāni saṃyojanāni—rūparāgo, arūparāgo, māno, uddhaccaṃ,
avijjā. <span class="brnum">(8)</span></p>

<p><span class="parno">179</span>
<a class="pts1" id="pts3.235"></a>
<a id="p_8D_952" class="ms"></a>
Pañca sikkhāpadāni—pāṇātipātā veramaṇī, adinnādānā veramaṇī, kāmesumicchācārā
veramaṇī, musāvādā veramaṇī, surāmerayamajjappamādaṭṭhānā veramaṇī. <span class="brnum">(9)</span></p>
<hr>

<p><span class="parno">180</span>
<a id="p_8D_953" class="ms"></a>
<a class="msdiv" id="msdiv_316"></a>
Pañca abhabbaṭṭhānāni. Abhabbo, āvuso, khīṇāsavo bhikkhu sañcicca pāṇaṃ jīvitā
voropetuṃ. Abhabbo khīṇāsavo bhikkhu adinnaṃ theyyasankhātaṃ <span class="var" title="ādātuṃ (s1-3, km, pts1)" id="note454">ādiyituṃ</span>. Abhabbo
khīṇāsavo bhikkhu methunaṃ dhammaṃ paṭisevituṃ. Abhabbo khīṇāsavo bhikkhu
sampajānamusā bhāsituṃ. Abhabbo khīṇāsavo bhikkhu sannidhikārakaṃ kāme
paribhuñjituṃ, seyyathāpi pubbe āgārikabhūto. <span class="brnum">(10)</span></p>

<p><span class="parno">181</span>
<a id="p_8D_954" class="ms"></a>
Pañca byasanāni—ñātibyasanaṃ, bhogabyasanaṃ, rogabyasanaṃ, sīlabyasanaṃ,
diṭṭhibyasanaṃ. Nāvuso, sattā ñātibyasanahetu vā bhogabyasanahetu vā
rogabyasanahetu vā kāyassa bhedā paraṃ maraṇā apāyaṃ duggatiṃ vinipātaṃ nirayaṃ
upapajjanti. Sīlabyasanahetu vā, āvuso, sattā diṭṭhibyasanahetu vā kāyassa
bhedā paraṃ maraṇā apāyaṃ duggatiṃ vinipātaṃ nirayaṃ upapajjanti. <span class="brnum">(11)</span></p>

<p><span class="parno">182</span>
<a id="p_8D_955" class="ms"></a>
Pañca sampadā—ñātisampadā, bhogasampadā, ārogyasampadā, sīlasampadā,
diṭṭhisampadā. Nāvuso, sattā ñātisampadāhetu vā bhogasampadāhetu vā
ārogyasampadāhetu vā kāyassa bhedā paraṃ maraṇā sugatiṃ saggaṃ lokaṃ
upapajjanti. Sīlasampadāhetu vā, āvuso, sattā diṭṭhisampadāhetu vā kāyassa
bhedā paraṃ maraṇā sugatiṃ saggaṃ lokaṃ upapajjanti. <span class="brnum">(12)</span></p>

<p><span class="parno">183</span>
<a class="pts1" id="pts3.236"></a>
<a id="p_8D_956" class="ms"></a>
Pañca ādīnavā dussīlassa sīlavipattiyā. Idhāvuso, dussīlo sīlavipanno
pamādādhikaraṇaṃ mahatiṃ bhogajāniṃ nigacchati, ayaṃ paṭhamo ādīnavo dussīlassa
sīlavipattiyā. Puna caparaṃ, āvuso, dussīlassa sīlavipannassa pāpako kittisaddo
abbhuggacchati, ayaṃ dutiyo ādīnavo dussīlassa sīlavipattiyā. Puna caparaṃ,
āvuso, dussīlo sīlavipanno yaññadeva parisaṃ upasankamati yadi khattiyaparisaṃ
yadi brāhmaṇaparisaṃ yadi gahapatiparisaṃ yadi samaṇaparisaṃ, avisārado
upasankamati mankubhūto, ayaṃ tatiyo ādīnavo dussīlassa sīlavipattiyā. Puna
caparaṃ, āvuso, dussīlo sīlavipanno sammūḷho kālaṃ karoti, ayaṃ catuttho
ādīnavo dussīlassa sīlavipattiyā. Puna caparaṃ, āvuso, dussīlo sīlavipanno
kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati, ayaṃ
pañcamo ādīnavo dussīlassa sīlavipattiyā. <span class="brnum">(13)</span></p>

<p><span class="parno">184</span>
<a id="p_8D_957" class="ms"></a>
Pañca ānisaṃsā sīlavato sīlasampadāya. Idhāvuso, sīlavā sīlasampanno
appamādādhikaraṇaṃ mahantaṃ bhogakkhandhaṃ adhigacchati, ayaṃ paṭhamo ānisaṃso
sīlavato sīlasampadāya. Puna caparaṃ, āvuso, sīlavato sīlasampannassa kalyāṇo
kittisaddo abbhuggacchati, ayaṃ dutiyo ānisaṃso sīlavato sīlasampadāya. Puna
caparaṃ, āvuso, sīlavā sīlasampanno yaññadeva parisaṃ upasankamati yadi
khattiyaparisaṃ yadi brāhmaṇaparisaṃ yadi gahapatiparisaṃ yadi samaṇaparisaṃ,
visārado upasankamati amankubhūto, ayaṃ tatiyo ānisaṃso sīlavato sīlasampadāya.
Puna caparaṃ, āvuso, sīlavā sīlasampanno asammūḷho kālaṃ karoti, ayaṃ catuttho
ānisaṃso sīlavato sīlasampadāya. Puna caparaṃ, āvuso, sīlavā sīlasampanno
kāyassa bhedā paraṃ maraṇā sugatiṃ saggaṃ lokaṃ upapajjati, ayaṃ pañcamo
ānisaṃso sīlavato sīlasampadāya. <span class="brnum">(14)</span></p>

<p><span class="parno">185</span>
<a class="pts1" id="pts3.237"></a>
<a id="p_8D_958" class="ms"></a>
Codakena, āvuso, bhikkhunā paraṃ codetukāmena pañca dhamme ajjhattaṃ
upaṭṭhapetvā paro codetabbo. Kālena vakkhāmi no akālena, bhūtena vakkhāmi no
abhūtena, saṇhena vakkhāmi no pharusena, atthasaṃhitena vakkhāmi no
anatthasaṃhitena, <span class="var" title="mettācittena (katthaci)" id="note459">mettacittena</span> vakkhāmi no dosantarenāti. Codakena, āvuso,
bhikkhunā paraṃ codetukāmena ime pañca dhamme ajjhattaṃ upaṭṭhapetvā paro
codetabbo. <span class="brnum">(15)</span></p>
<hr>

<p><span class="parno">186</span>
<a id="p_8D_959" class="ms"></a>
<a class="msdiv" id="msdiv_317"></a>
Pañca padhāniyangāni. Idhāvuso, bhikkhu saddho hoti, saddahati tathāgatassa
bodhiṃ: ‘itipi so bhagavā arahaṃ sammāsambuddho vijjācaraṇasampanno sugato,
lokavidū anuttaro purisadammasārathi satthā devamanussānaṃ buddho bhagavā’ti.
Appābādho hoti appātanko, samavepākiniyā gahaṇiyā samannāgato nātisītāya
nāccuṇhāya majjhimāya padhānakkhamāya. Asaṭho hoti amāyāvī, yathābhūtaṃ attānaṃ
āvikattā satthari vā viññūsu vā sabrahmacārīsu. Āraddhavīriyo viharati
akusalānaṃ dhammānaṃ pahānāya kusalānaṃ dhammānaṃ upasampadāya thāmavā
daḷhaparakkamo anikkhittadhuro kusalesu dhammesu. Paññavā hoti
udayatthagāminiyā paññāya samannāgato ariyāya nibbedhikāya sammādukkhakkhayagāminiyā. <span class="brnum">(16)</span></p>

<p><span class="parno">187</span>
<a id="p_8D_960" class="ms"></a>
<a class="msdiv" id="msdiv_318"></a>
Pañca suddhāvāsā—avihā, atappā, sudassā, sudassī, akaniṭṭhā.
<span class="brnum">(17)</span></p>
<hr>

<p><span class="parno">188</span>
<a id="p_8D_961" class="ms"></a>
Pañca anāgāmino—antarāparinibbāyī, upahaccaparinibbāyī, asankhāraparinibbāyī,
sasankhāraparinibbāyī, uddhaṃsotoakaniṭṭhagāmī. <span class="brnum">(18)</span></p>

<p><span class="parno">189</span>
<a class="pts1" id="pts3.238"></a>
<a id="p_8D_962" class="ms"></a>
<a class="msdiv" id="msdiv_319"></a>
Pañca cetokhilā. Idhāvuso, bhikkhu satthari kankhati vicikicchati nādhimuccati
na sampasīdati. Yo so, āvuso, bhikkhu satthari kankhati vicikicchati
nādhimuccati na sampasīdati, tassa cittaṃ na namati ātappāya anuyogāya
sātaccāya padhānāya, yassa cittaṃ na namati ātappāya anuyogāya sātaccāya
padhānāya, ayaṃ paṭhamo cetokhilo. Puna caparaṃ, āvuso, bhikkhu dhamme kankhati
vicikicchati … pe … saṃghe kankhati vicikicchati … sikkhāya kankhati
vicikicchati … sabrahmacārīsu kupito hoti anattamano āhatacitto khilajāto. Yo
so, āvuso, bhikkhu sabrahmacārīsu kupito hoti anattamano āhatacitto khilajāto,
tassa cittaṃ na namati ātappāya anuyogāya sātaccāya padhānāya, yassa cittaṃ na
namati ātappāya anuyogāya sātaccāya padhānāya, ayaṃ pañcamo cetokhilo. <span class="brnum">(19)</span></p>
<hr>

<p><span class="parno">190</span>
<a class="pts1" id="pts3.239"></a>
<a id="p_8D_963" class="ms"></a>
<a class="msdiv" id="msdiv_320"></a>
Pañca cetasovinibandhā. Idhāvuso, bhikkhu kāmesu avītarāgo hoti avigatacchando
avigatapemo avigatapipāso avigatapariḷāho avigatataṇho. Yo so, āvuso, bhikkhu
kāmesu avītarāgo hoti avigatacchando avigatapemo avigatapipāso avigatapariḷāho
avigatataṇho, tassa cittaṃ na namati ātappāya anuyogāya sātaccāya padhānāya.
Yassa cittaṃ na namati ātappāya anuyogāya sātaccāya padhānāya. Ayaṃ paṭhamo
cetaso vinibandho. Puna caparaṃ, āvuso, bhikkhu kāye avītarāgo hoti … pe … rūpe
avītarāgo hoti … pe … puna caparaṃ, āvuso, bhikkhu yāvadatthaṃ udarāvadehakaṃ
bhuñjitvā seyyasukhaṃ passasukhaṃ middhasukhaṃ anuyutto viharati … pe … puna
caparaṃ, āvuso, bhikkhu aññataraṃ devanikāyaṃ paṇidhāya brahmacariyaṃ carati:
‘imināhaṃ sīlena vā vatena vā tapena vā brahmacariyena vā devo vā bhavissāmi
devaññataro vā’ti. Yo so, āvuso, bhikkhu aññataraṃ devanikāyaṃ paṇidhāya
brahmacariyaṃ carati: ‘imināhaṃ sīlena vā vatena vā tapena vā brahmacariyena vā
devo vā bhavissāmi devaññataro vā’ti, tassa cittaṃ na namati ātappāya anuyogāya
sātaccāya padhānāya. Yassa cittaṃ na namati ātappāya anuyogāya sātaccāya
padhānāya. Ayaṃ pañcamo cetaso vinibandho. <span class="brnum">(20)</span></p>
<hr>

<p><span class="parno">191</span>
<a id="p_8D_964" class="ms"></a>
Pañcindriyāni—cakkhundriyaṃ, sotindriyaṃ, ghānindriyaṃ, jivhindriyaṃ,
kāyindriyaṃ. <span class="brnum">(21)</span></p>

<p><span class="parno">192</span>
<a id="p_8D_965" class="ms"></a>
Aparānipi pañcindriyāni—sukhindriyaṃ, dukkhindriyaṃ, somanassindriyaṃ,
domanassindriyaṃ, upekkhindriyaṃ. <span class="brnum">(22)</span></p>

<p><span class="parno">193</span>
<a id="p_8D_966" class="ms"></a>
Aparānipi pañcindriyāni—saddhindriyaṃ, vīriyindriyaṃ, satindriyaṃ,
samādhindriyaṃ, paññindriyaṃ. <span class="brnum">(23)</span></p>
<hr>

<p><span class="parno">194</span>
<a class="pts1" id="pts3.240"></a>
<a id="p_8D_967" class="ms"></a>
<a class="msdiv" id="msdiv_321"></a>
Pañca <span class="var" title="nissāraṇīyā (s1-3, km) | nissaraṇīyā (pts1 ^an5.200#1 [200. Nissāraṇīyasutta])" id="note462">nissaraṇiyā</span> dhātuyo. Idhāvuso, bhikkhuno kāme manasikaroto kāmesu cittaṃ
na pakkhandati na pasīdati na santiṭṭhati na vimuccati. Nekkhammaṃ kho panassa
manasikaroto nekkhamme cittaṃ pakkhandati pasīdati santiṭṭhati vimuccati. Tassa
taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ kāmehi. Ye ca
kāmapaccayā uppajjanti āsavā <span class="var" title="vighātapariḷāhā (s1-3, km)" id="note463">vighātā pariḷāhā</span>, mutto so tehi, na so taṃ vedanaṃ
vedeti. Idamakkhātaṃ kāmānaṃ nissaraṇaṃ. (24.1)</p>

<p><span class="parno">195</span>
<a id="p_8D_968" class="ms"></a>
Puna caparaṃ, āvuso, bhikkhuno byāpādaṃ manasikaroto byāpāde cittaṃ na
pakkhandati na pasīdati na santiṭṭhati na vimuccati. Abyāpādaṃ kho panassa
manasikaroto abyāpāde cittaṃ pakkhandati pasīdati santiṭṭhati vimuccati. Tassa
taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ byāpādena. Ye
ca byāpādapaccayā uppajjanti āsavā vighātā pariḷāhā, mutto so tehi, na so taṃ
vedanaṃ vedeti. Idamakkhātaṃ byāpādassa nissaraṇaṃ. (24.2)</p>

<p><span class="parno">196</span>
<a id="p_8D_969" class="ms"></a>
Puna caparaṃ, āvuso, bhikkhuno vihesaṃ manasikaroto vihesāya cittaṃ na
pakkhandati na pasīdati na santiṭṭhati na vimuccati. Avihesaṃ kho panassa
manasikaroto avihesāya cittaṃ pakkhandati pasīdati santiṭṭhati vimuccati. Tassa
taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ vihesāya. Ye
ca vihesāpaccayā uppajjanti āsavā vighātā pariḷāhā, mutto so tehi, na so taṃ
vedanaṃ vedeti. Idamakkhātaṃ vihesāya nissaraṇaṃ. (24.3)</p>

<p><span class="parno">197</span>
<a id="p_8D_970" class="ms"></a>
Puna caparaṃ, āvuso, bhikkhuno rūpe manasikaroto rūpesu cittaṃ na pakkhandati
na pasīdati na santiṭṭhati na vimuccati. Arūpaṃ kho panassa manasikaroto arūpe
cittaṃ pakkhandati pasīdati santiṭṭhati vimuccati. Tassa taṃ cittaṃ sugataṃ
subhāvitaṃ suvuṭṭhitaṃ suvimuttaṃ visaṃyuttaṃ rūpehi. Ye ca rūpapaccayā
uppajjanti āsavā vighātā pariḷāhā, mutto so tehi, na so taṃ vedanaṃ vedeti.
Idamakkhātaṃ rūpānaṃ nissaraṇaṃ. (24.4)</p>

<p><span class="parno">198</span>
<a class="pts1" id="pts3.241"></a>
<a id="p_8D_971" class="ms"></a>
Puna caparaṃ, āvuso, bhikkhuno sakkāyaṃ manasikaroto sakkāye cittaṃ na
pakkhandati na pasīdati na santiṭṭhati na vimuccati. Sakkāyanirodhaṃ kho
panassa manasikaroto sakkāyanirodhe cittaṃ pakkhandati pasīdati santiṭṭhati
vimuccati. Tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ
visaṃyuttaṃ sakkāyena. Ye ca sakkāyapaccayā uppajjanti āsavā vighātā pariḷāhā,
mutto so tehi, na so taṃ vedanaṃ vedeti. Idamakkhātaṃ sakkāyassa nissaraṇaṃ.
(24.5)</p>
<hr>

<p><span class="parno">199</span>
<a id="p_8D_972" class="ms"></a>
<a class="msdiv" id="msdiv_322"></a>
Pañca vimuttāyatanāni. Idhāvuso, bhikkhuno satthā dhammaṃ deseti aññataro vā
garuṭṭhāniyo sabrahmacārī. Yathā yathā, āvuso, bhikkhuno satthā dhammaṃ deseti
aññataro vā garuṭṭhāniyo sabrahmacārī tathā tathā so tasmiṃ dhamme
atthapaṭisaṃvedī ca hoti dhammapaṭisaṃvedī ca. Tassa atthapaṭisaṃvedino
dhammapaṭisaṃvedino pāmojjaṃ jāyati, pamuditassa pīti jāyati, pītimanassa kāyo
passambhati, passaddhakāyo sukhaṃ vedeti, sukhino cittaṃ samādhiyati. Idaṃ
paṭhamaṃ vimuttāyatanaṃ. (25.1)</p>

<p><span class="parno">200</span>
<a class="pts1" id="pts3.242"></a>
<a id="p_8D_973" class="ms"></a>
Puna caparaṃ, āvuso, bhikkhuno na heva kho satthā dhammaṃ deseti aññataro vā
garuṭṭhāniyo sabrahmacārī, api ca kho yathāsutaṃ yathāpariyattaṃ dhammaṃ
vitthārena paresaṃ deseti … pe … api ca kho yathāsutaṃ yathāpariyattaṃ dhammaṃ
vitthārena sajjhāyaṃ karoti … pe … api ca kho yathāsutaṃ yathāpariyattaṃ
dhammaṃ cetasā anuvitakketi anuvicāreti manasānupekkhati … pe … api ca khvassa
aññataraṃ samādhinimittaṃ suggahitaṃ hoti sumanasikataṃ sūpadhāritaṃ
suppaṭividdhaṃ paññāya. Yathā yathā, āvuso, bhikkhuno aññataraṃ samādhinimittaṃ
suggahitaṃ hoti sumanasikataṃ sūpadhāritaṃ suppaṭividdhaṃ paññāya tathā tathā
so tasmiṃ dhamme atthapaṭisaṃvedī ca hoti dhammapaṭisaṃvedī ca. Tassa
atthapaṭisaṃvedino dhammapaṭisaṃvedino pāmojjaṃ jāyati, pamuditassa pīti
jāyati, pītimanassa kāyo passambhati, passaddhakāyo sukhaṃ vedeti, sukhino
cittaṃ samādhiyati. Idaṃ pañcamaṃ vimuttāyatanaṃ. (25.2–5.)</p>
<hr>

<p><span class="parno">201</span>
<a id="p_8D_974" class="ms"></a>
Pañca vimuttiparipācanīyā saññā—aniccasaññā, anicce dukkhasaññā, dukkhe
anattasaññā, pahānasaññā, virāgasaññā. <span class="brnum">(26)</span></p>
<hr>

<p><span class="parno">202</span>
<a id="p_8D_975" class="ms"></a>
Ime kho, āvuso, tena bhagavatā jānatā passatā arahatā sammāsambuddhena pañca
dhammā sammadakkhātā; tattha sabbeheva sangāyitabbaṃ … pe … atthāya hitāya
<span class="var" title="sangitiyapañcakaṃ niṭṭhitaṃ (s1-3, km)" id="note464">sukhāya devamanussānaṃ</span>.</p>
<h2>6. Chakka</h2>

<p><span class="parno">203</span><a class="wp" id="wp2.2"></a>
<a id="p_8D_976" class="ms"></a>
<a class="msdiv" id="msdiv_323"></a>
Atthi kho, āvuso, tena bhagavatā jānatā passatā arahatā sammāsambuddhena cha
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame cha?</p>
<hr>

<p><span class="parno">204</span>
<a id="p_8D_977" class="ms"></a>
Cha ajjhattikāni āyatanāni—cakkhāyatanaṃ, sotāyatanaṃ, ghānāyatanaṃ,
jivhāyatanaṃ, kāyāyatanaṃ, manāyatanaṃ. <span class="brnum">(1)</span></p>

<p><span class="parno">205</span>
<a id="p_8D_978" class="ms"></a>
Cha bāhirāni āyatanāni—rūpāyatanaṃ, saddāyatanaṃ, gandhāyatanaṃ, rasāyatanaṃ,
phoṭṭhabbāyatanaṃ, dhammāyatanaṃ. <span class="brnum">(2)</span></p>

<p><span class="parno">206</span>
<a id="p_8D_979" class="ms"></a>
Cha viññāṇakāyā—cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ,
kāyaviññāṇaṃ, manoviññāṇaṃ. <span class="brnum">(3)</span></p>

<p><span class="parno">207</span>
<a id="p_8D_980" class="ms"></a>
Cha phassakāyā—cakkhusamphasso, sotasamphasso, ghānasamphasso,
jivhāsamphasso, kāyasamphasso, manosamphasso. <span class="brnum">(4)</span></p>
<hr>

<p><span class="parno">208</span>
<a class="pts1" id="pts3.244"></a>
<a id="p_8D_981" class="ms"></a>
Cha vedanākāyā—cakkhusamphassajā vedanā, sotasamphassajā vedanā,
ghānasamphassajā vedanā, jivhāsamphassajā vedanā, kāyasamphassajā vedanā,
manosamphassajā vedanā. <span class="brnum">(5)</span></p>

<p><span class="parno">209</span>
<a id="p_8D_982" class="ms"></a>
Cha saññākāyā—rūpasaññā, saddasaññā, gandhasaññā, rasasaññā, phoṭṭhabbasaññā,
dhammasaññā. <span class="brnum">(6)</span></p>

<p><span class="parno">210</span>
<a id="p_8D_983" class="ms"></a>
Cha sañcetanākāyā—rūpasañcetanā, saddasañcetanā, gandhasañcetanā,
rasasañcetanā, phoṭṭhabbasañcetanā, dhammasañcetanā. <span class="brnum">(7)</span></p>

<p><span class="parno">211</span>
<a id="p_8D_984" class="ms"></a>
Cha taṇhākāyā—rūpataṇhā, saddataṇhā, gandhataṇhā, rasataṇhā, phoṭṭhabbataṇhā,
dhammataṇhā. <span class="brnum">(8)</span></p>

<p><span class="parno">212</span>
<a id="p_8D_985" class="ms"></a>
<a class="msdiv" id="msdiv_324"></a>
Cha agāravā. Idhāvuso, bhikkhu satthari agāravo viharati appatisso; dhamme
agāravo viharati appatisso; saṃghe agāravo viharati appatisso; sikkhāya agāravo
viharati appatisso; appamāde agāravo viharati appatisso; <span class="var" title="paṭisandhāre (mr)" id="note466">paṭisanthāre</span> agāravo
viharati appatisso. <span class="brnum">(9)</span></p>
<hr>

<p><span class="parno">213</span>
<a id="p_8D_986" class="ms"></a>
Cha gāravā. Idhāvuso, bhikkhu satthari sagāravo viharati sappatisso; dhamme
sagāravo viharati sappatisso; sanghe sagāravo viharati sappatisso; sikkhāya
sagāravo viharati sappatisso; appamāde sagāravo viharati sappatisso;
paṭisanthāre sagāravo viharati sappatisso. <span class="brnum">(10)</span></p>

<p><span class="parno">214</span>
<a id="p_8D_987" class="ms"></a>
Cha somanassūpavicārā. Cakkhunā rūpaṃ disvā somanassaṭṭhāniyaṃ rūpaṃ
upavicarati; sotena saddaṃ sutvā … ghānena gandhaṃ ghāyitvā … jivhāya rasaṃ
sāyitvā … kāyena phoṭṭhabbaṃ phusitvā. Manasā dhammaṃ viññāya
somanassaṭṭhāniyaṃ dhammaṃ upavicarati. <span class="brnum">(11)</span></p>

<p><span class="parno">215</span>
<a class="pts1" id="pts3.245"></a>
<a id="p_8D_988" class="ms"></a>
Cha domanassūpavicārā. Cakkhunā rūpaṃ disvā domanassaṭṭhāniyaṃ rūpaṃ
upavicarati … pe … manasā dhammaṃ viññāya domanassaṭṭhāniyaṃ dhammaṃ
upavicarati. <span class="brnum">(12)</span></p>

<p><span class="parno">216</span>
<a id="p_8D_989" class="ms"></a>
Cha upekkhūpavicārā. Cakkhunā rūpaṃ disvā <span class="var" title="upekkhaṭṭhāniyaṃ (s1-3, pts1) | upekkhāṭhāniyaṃ (mr)" id="note467">upekkhāṭṭhāniyaṃ</span> rūpaṃ upavicarati  …
pe … manasā dhammaṃ viññāya upekkhāṭṭhāniyaṃ dhammaṃ upavicarati. <span class="brnum">(13)</span></p>
<hr>

<p><span class="parno">217</span>
<a id="p_8D_990" class="ms"></a>
Cha sāraṇīyā dhammā. Idhāvuso, bhikkhuno mettaṃ kāyakammaṃ paccupaṭṭhitaṃ hoti
sabrahmacārīsu <span class="var" title="āvī (bj, pts1, mr)" id="note469">āvi</span> ceva raho ca. Ayampi dhammo sāraṇīyo piyakaraṇo garukaraṇo
sangahāya avivādāya sāmaggiyā ekībhāvāya saṃvattati. (14.1)</p>
<hr>

<p><span class="parno">218</span>
<a id="p_8D_991" class="ms"></a>
Puna caparaṃ, āvuso, bhikkhuno mettaṃ vacīkammaṃ paccupaṭṭhitaṃ hoti
sabrahmacārīsu āvi ceva raho ca. Ayampi dhammo sāraṇīyo … pe … ekībhāvāya
saṃvattati. (14.2)</p>

<p><span class="parno">219</span>
<a id="p_8D_992" class="ms"></a>
Puna caparaṃ, āvuso, bhikkhuno mettaṃ manokammaṃ paccupaṭṭhitaṃ hoti
sabrahmacārīsu āvi ceva raho ca. Ayampi dhammo sāraṇīyo … pe … ekībhāvāya
saṃvattati. (14.3)</p>

<p><span class="parno">220</span>
<a id="p_8D_993" class="ms"></a>
Puna caparaṃ, āvuso, bhikkhu ye te lābhā dhammikā dhammaladdhā antamaso
pattapariyāpannamattampi, tathārūpehi lābhehi appaṭivibhattabhogī hoti
sīlavantehi sabrahmacārīhi sādhāraṇabhogī. Ayampi dhammo sāraṇīyo … pe  …
ekībhāvāya saṃvattati. (14.4)</p>

<p><span class="parno">221</span>
<a class="pts1" id="pts3.246"></a>
<a id="p_8D_994" class="ms"></a>
Puna caparaṃ, āvuso, bhikkhu yāni tāni sīlāni akhaṇḍāni acchiddāni asabalāni
akammāsāni bhujissāni viññuppasatthāni aparāmaṭṭhāni samādhisaṃvattanikāni,
tathārūpesu sīlesu sīlasāmaññagato viharati sabrahmacārīhi āvi ceva raho ca.
Ayampi dhammo sāraṇīyo … pe … ekībhāvāya saṃvattati. (14.5)</p>

<p><span class="parno">222</span>
<a id="p_8D_995" class="ms"></a>
Puna caparaṃ, āvuso, bhikkhu yāyaṃ diṭṭhi ariyā niyyānikā niyyāti takkarassa
sammā dukkhakkhayāya, tathārūpāya diṭṭhiyā diṭṭhisāmaññagato viharati
sabrahmacārīhi āvi ceva raho ca. Ayampi dhammo sāraṇīyo piyakaraṇo garukaraṇo
sangahāya avivādāya sāmaggiyā ekībhāvāya saṃvattati. (14.6)</p>
<hr>

<p><span class="parno">223</span>
<a id="p_8D_996" class="ms"></a>
<a class="msdiv" id="msdiv_325"></a>
Cha vivādamūlāni. Idhāvuso, bhikkhu kodhano hoti upanāhī. Yo so, āvuso, bhikkhu
kodhano hoti upanāhī, so sattharipi agāravo viharati appatisso, dhammepi
agāravo viharati appatisso, saṃghepi agāravo viharati appatisso, sikkhāyapi na
<span class="var" title="paripūrīkārī (s1-3, km)" id="note471">paripūrakārī</span> hoti. Yo so, āvuso, bhikkhu satthari agāravo viharati appatisso,
dhamme agāravo viharati appatisso, saṃghe agāravo viharati appatisso, sikkhāya
na paripūrakārī, so saṃghe vivādaṃ janeti. Yo hoti vivādo bahujanāhitāya
bahujanāsukhāya anatthāya ahitāya dukkhāya devamanussānaṃ. Evarūpañce tumhe,
āvuso, vivādamūlaṃ ajjhattaṃ vā bahiddhā vā samanupasseyyātha. Tatra tumhe,
āvuso, tasseva pāpakassa vivādamūlassa pahānāya vāyameyyātha. Evarūpañce tumhe,
āvuso, vivādamūlaṃ ajjhattaṃ vā bahiddhā vā na samanupasseyyātha. Tatra tumhe,
āvuso, tasseva pāpakassa vivādamūlassa āyatiṃ anavassavāya paṭipajjeyyātha.
Evametassa pāpakassa vivādamūlassa pahānaṃ hoti. Evametassa pāpakassa
vivādamūlassa āyatiṃ anavassavo hoti.</p>

<p><span class="parno">224</span>
<a class="pts1" id="pts3.247"></a>
<a id="p_8D_997" class="ms"></a>
Puna caparaṃ, āvuso, bhikkhu makkhī hoti paḷāsī … pe … issukī hoti maccharī  …
pe … saṭho hoti māyāvī … pāpiccho hoti micchādiṭṭhī … sandiṭṭhiparāmāsī hoti
ādhānaggāhī duppaṭinissaggī … pe … yo so, āvuso, bhikkhu sandiṭṭhiparāmāsī hoti
ādhānaggāhī duppaṭinissaggī, so sattharipi agāravo viharati appatisso, dhammepi
agāravo viharati appatisso, sanghepi agāravo viharati appatisso, sikkhāyapi na
paripūrakārī hoti. Yo so, āvuso, bhikkhu satthari agāravo viharati appatisso,
dhamme agāravo viharati appatisso, sanghe agāravo viharati appatisso, sikkhāya
na paripūrakārī, so sanghe vivādaṃ janeti. Yo hoti vivādo bahujanāhitāya
bahujanāsukhāya anatthāya ahitāya dukkhāya devamanussānaṃ. Evarūpañce tumhe,
āvuso, vivādamūlaṃ ajjhattaṃ vā bahiddhā vā samanupasseyyātha. Tatra tumhe,
āvuso, tasseva pāpakassa vivādamūlassa pahānāya vāyameyyātha. Evarūpañce tumhe,
āvuso, vivādamūlaṃ ajjhattaṃ vā bahiddhā vā na samanupasseyyātha. Tatra tumhe,
āvuso, tasseva pāpakassa vivādamūlassa āyatiṃ anavassavāya paṭipajjeyyātha.
Evametassa pāpakassa vivādamūlassa pahānaṃ hoti. Evametassa pāpakassa
vivādamūlassa āyatiṃ anavassavo hoti. <span class="brnum">(15)</span></p>
<hr>

<p><span class="parno">225</span>
<a id="p_8D_998" class="ms"></a>
Cha dhātuyo—pathavīdhātu, āpodhātu, tejodhātu, vāyodhātu, ākāsadhātu,
viññāṇadhātu. <span class="brnum">(16)</span></p>
<hr>

<p><span class="parno">226</span>
<a class="pts1" id="pts3.248"></a>
<a id="p_8D_999" class="ms"></a>
<a class="msdiv" id="msdiv_326"></a>
Cha nissaraṇiyā dhātuyo. Idhāvuso, bhikkhu evaṃ vadeyya: ‘mettā hi kho me
cetovimutti bhāvitā bahulīkatā yānīkatā vatthukatā anuṭṭhitā paricitā
susamāraddhā, atha ca pana me byāpādo cittaṃ pariyādāya tiṭṭhatī’ti. So ‘mā
hevan’tissa vacanīyo, ‘māyasmā evaṃ avaca, mā bhagavantaṃ abbhācikkhi, na hi
sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso,
anavakāso, yaṃ mettāya cetovimuttiyā bhāvitāya bahulīkatāya yānīkatāya
vatthukatāya anuṭṭhitāya paricitāya susamāraddhāya. Atha ca panassa byāpādo
cittaṃ pariyādāya ṭhassati, netaṃ ṭhānaṃ vijjati. Nissaraṇaṃ hetaṃ, āvuso,
byāpādassa, yadidaṃ mettā cetovimuttī’ti. (17.1)</p>
<hr>

<p><span class="parno">227</span>
<a id="p_8D_1000" class="ms"></a>
Idha panāvuso, bhikkhu evaṃ vadeyya: ‘karuṇā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā. Atha ca pana me
vihesā cittaṃ pariyādāya tiṭṭhatī’ti, so ‘mā hevan’tissa vacanīyo ‘māyasmā evaṃ
avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi
bhagavā evaṃ vadeyya. Aṭṭhānametaṃ, āvuso, anavakāso, yaṃ karuṇāya
cetovimuttiyā bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya, atha ca panassa vihesā cittaṃ pariyādāya ṭhassati,
netaṃ ṭhānaṃ vijjati. Nissaraṇaṃ hetaṃ, āvuso, vihesāya, yadidaṃ karuṇā
cetovimuttī’ti. (17.2)</p>

<p><span class="parno">228</span>
<a class="pts1" id="pts3.249"></a>
<a id="p_8D_1001" class="ms"></a>
Idha panāvuso, bhikkhu evaṃ vadeyya: ‘muditā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā. Atha ca pana me
arati cittaṃ pariyādāya tiṭṭhatī’ti, so ‘mā hevan’tissa vacanīyo ‘māyasmā evaṃ
avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi
bhagavā evaṃ vadeyya. Aṭṭhānametaṃ, āvuso, anavakāso, yaṃ muditāya
cetovimuttiyā bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya, atha ca panassa arati cittaṃ pariyādāya ṭhassati,
netaṃ ṭhānaṃ vijjati. Nissaraṇaṃ hetaṃ, āvuso, aratiyā, yadidaṃ muditā
cetovimuttī’ti. (17.3)</p>
<hr>

<p><span class="parno">229</span>
<a id="p_8D_1002" class="ms"></a>
Idha panāvuso, bhikkhu evaṃ vadeyya: ‘upekkhā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā. Atha ca pana me
rāgo cittaṃ pariyādāya tiṭṭhatī’ti. So ‘mā hevan’tissa vacanīyo ‘māyasmā evaṃ
avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi
bhagavā evaṃ vadeyya. Aṭṭhānametaṃ, āvuso, anavakāso, yaṃ upekkhāya
cetovimuttiyā bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya, atha ca panassa rāgo cittaṃ pariyādāya ṭhassati
netaṃ ṭhānaṃ vijjati. Nissaraṇaṃ hetaṃ, āvuso, rāgassa, yadidaṃ upekkhā
cetovimuttī’ti. (17.4)</p>

<p><span class="parno">230</span>
<a id="p_8D_1003" class="ms"></a>
Idha panāvuso, bhikkhu evaṃ vadeyya: ‘animittā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā. Atha ca pana me
nimittānusāri viññāṇaṃ hotī’ti. So ‘mā hevan’tissa vacanīyo ‘māyasmā evaṃ
avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi
bhagavā evaṃ vadeyya. Aṭṭhānametaṃ, āvuso, anavakāso, yaṃ animittāya
cetovimuttiyā bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya, atha ca panassa nimittānusāri viññāṇaṃ bhavissati,
netaṃ ṭhānaṃ vijjati. Nissaraṇaṃ hetaṃ, āvuso, sabbanimittānaṃ, yadidaṃ
animittā cetovimuttī’ti. (17.5)</p>

<p><span class="parno">231</span>
<a class="pts1" id="pts3.250"></a>
<a id="p_8D_1004" class="ms"></a>
Idha panāvuso, bhikkhu evaṃ vadeyya: ‘asmīti kho me <span class="var" title="vigate (s1-3, mr) | vighātaṃ (pts1)" id="note472">vigataṃ</span>, ayamahamasmīti na
samanupassāmi, atha ca pana me vicikicchākathaṃkathāsallaṃ cittaṃ pariyādāya
tiṭṭhatī’ti. So ‘mā hevan’tissa vacanīyo ‘māyasmā evaṃ avaca, mā bhagavantaṃ
abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya.
Aṭṭhānametaṃ, āvuso, anavakāso, yaṃ asmīti <span class="var" title="vighāte (pts1)" id="note473">vigate</span> ayamahamasmīti
asamanupassato, atha ca panassa vicikicchākathaṃkathāsallaṃ cittaṃ pariyādāya
ṭhassati, netaṃ ṭhānaṃ vijjati. Nissaraṇaṃ hetaṃ, āvuso, vicikicchākathaṃkathāsallassa, yadidaṃ asmimānasamugghāto’ti. (17.6)</p>
<hr>

<p><span class="parno">232</span>
<a id="p_8D_1005" class="ms"></a>
<a class="msdiv" id="msdiv_327"></a>
Cha anuttariyāni—dassanānuttariyaṃ, savanānuttariyaṃ, lābhānuttariyaṃ,
sikkhānuttariyaṃ, pāricariyānuttariyaṃ, anussatānuttariyaṃ. <span class="brnum">(18)</span></p>

<p><span class="parno">233</span>
<a id="p_8D_1006" class="ms"></a>
Cha anussatiṭṭhānāni—buddhānussati, dhammānussati, saṃghānussati,
sīlānussati, cāgānussati, devatānussati. <span class="brnum">(19)</span></p>

<p><span class="parno">234</span>
<a id="p_8D_1007" class="ms"></a>
<a class="msdiv" id="msdiv_328"></a>
Cha satatavihārā. Idhāvuso, bhikkhu cakkhunā rūpaṃ disvā neva sumano hoti na
dummano, <span class="var" title="upekkhako ca (bj, s1-3, mr) | upekhako (pts1)" id="note476">upekkhako</span> viharati sato sampajāno. Sotena saddaṃ sutvā … pe … manasā
dhammaṃ viññāya neva sumano hoti na dummano, upekkhako viharati sato sampajāno.
<span class="brnum">(20)</span></p>

<p><span class="parno">235</span>
<a class="pts1" id="pts3.251"></a>
<a id="p_8D_1008" class="ms"></a>
<a class="msdiv" id="msdiv_329"></a>
Chaḷābhijātiyo. Idhāvuso, ekacco kaṇhābhijātiko samāno kaṇhaṃ dhammaṃ
abhijāyati. Idha panāvuso, ekacco kaṇhābhijātiko samāno sukkaṃ dhammaṃ
abhijāyati. Idha panāvuso, ekacco kaṇhābhijātiko samāno akaṇhaṃ asukkaṃ
nibbānaṃ abhijāyati. Idha panāvuso, ekacco sukkābhijātiko samāno sukkaṃ dhammaṃ
abhijāyati. Idha panāvuso, ekacco sukkābhijātiko samāno kaṇhaṃ dhammaṃ
abhijāyati. Idha panāvuso, ekacco sukkābhijātiko samāno akaṇhaṃ asukkaṃ
nibbānaṃ abhijāyati. <span class="brnum">(21)</span></p>
<hr>

<p><span class="parno">236</span>
<a id="p_8D_1009" class="ms"></a>
Cha <span class="var" title="nibbedhabhāgiyasaññā (s1-3, km, pts1)" id="note477">nibbedhabhāgiyā saññā</span> —aniccasaññā anicce, dukkhasaññā dukkhe,
anattasaññā, pahānasaññā, virāgasaññā, nirodhasaññā. <span class="brnum">(22)</span></p>
<hr>

<p><span class="parno">237</span>
<a id="p_8D_1010" class="ms"></a>
Ime kho, āvuso, tena bhagavatā jānatā passatā arahatā sammāsambuddhena cha
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ.</p>
<h2>7. Sattaka</h2>

<p><span class="parno">238</span><a class="wp" id="wp2.3"></a>
<a id="p_8D_1011" class="ms"></a>
<a class="msdiv" id="msdiv_330"></a>
Atthi kho, āvuso, tena bhagavatā jānatā passatā arahatā sammāsambuddhena satta
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame satta?</p>
<hr>

<p><span class="parno">239</span>
<a id="p_8D_1012" class="ms"></a>
Satta ariyadhanāni—saddhādhanaṃ, sīladhanaṃ, hiridhanaṃ, ottappadhanaṃ,
sutadhanaṃ, cāgadhanaṃ, paññādhanaṃ. <span class="brnum">(1)</span></p>

<p><span class="parno">240</span>
<a class="pts1" id="pts3.252"></a>
<a id="p_8D_1013" class="ms"></a>
Satta bojjhangā—satisambojjhango, dhammavicayasambojjhango,
vīriyasambojjhango, pītisambojjhango, passaddhisambojjhango,
samādhisambojjhango, upekkhāsambojjhango. <span class="brnum">(2)</span></p>
<hr>

<p><span class="parno">241</span>
<a id="p_8D_1014" class="ms"></a>
Satta samādhiparikkhārā—sammādiṭṭhi, sammāsankappo, sammāvācā, sammākammanto,
sammāājīvo, sammāvāyāmo, sammāsati. <span class="brnum">(3)</span></p>

<p><span class="parno">242</span>
<a id="p_8D_1015" class="ms"></a>
Satta asaddhammā—idhāvuso, bhikkhu assaddho hoti, ahiriko hoti, anottappī
hoti, appassuto hoti, kusīto hoti, muṭṭhassati hoti, duppañño hoti. <span class="brnum">(4)</span></p>

<p><span class="parno">243</span>
<a id="p_8D_1016" class="ms"></a>
Satta saddhammā—idhāvuso, bhikkhu saddho hoti, hirimā hoti, ottappī hoti,
bahussuto hoti, āraddhavīriyo hoti, upaṭṭhitassati hoti, paññavā hoti. <span class="brnum">(5)</span></p>

<p><span class="parno">244</span>
<a id="p_8D_1017" class="ms"></a>
Satta sappurisadhammā—idhāvuso, bhikkhu dhammaññū ca hoti atthaññū ca attaññū
ca mattaññū ca kālaññū ca parisaññū ca puggalaññū ca. <span class="brnum">(6)</span></p>
<hr>

<p><span class="parno">245</span>
<a class="pts1" id="pts3.253"></a>
<a id="p_8D_1018" class="ms"></a>
<a class="msdiv" id="msdiv_331"></a>
Satta niddasavatthūni. Idhāvuso, bhikkhu sikkhāsamādāne tibbacchando hoti,
āyatiñca sikkhāsamādāne avigatapemo. Dhammanisantiyā tibbacchando hoti,
āyatiñca dhammanisantiyā avigatapemo. Icchāvinaye tibbacchando hoti, āyatiñca
icchāvinaye avigatapemo. Paṭisallāne tibbacchando hoti, āyatiñca paṭisallāne
avigatapemo. Vīriyārambhe tibbacchando hoti, āyatiñca vīriyārambhe avigatapemo.
Satinepakke tibbacchando hoti, āyatiñca satinepakke avigatapemo.
Diṭṭhipaṭivedhe tibbacchando hoti, āyatiñca diṭṭhipaṭivedhe avigatapemo. <span class="brnum">(7)</span></p>
<hr>

<p><span class="parno">246</span>
<a id="p_8D_1019" class="ms"></a>
Satta saññā—aniccasaññā, anattasaññā, asubhasaññā, ādīnavasaññā, pahānasaññā,
virāgasaññā, nirodhasaññā. <span class="brnum">(8)</span></p>

<p><span class="parno">247</span>
<a id="p_8D_1020" class="ms"></a>
Satta balāni—saddhābalaṃ, vīriyabalaṃ, hiribalaṃ, ottappabalaṃ, satibalaṃ,
samādhibalaṃ, paññābalaṃ. <span class="brnum">(9)</span></p>
<hr>

<p><span class="parno">248</span>
<a id="p_8D_1021" class="ms"></a>
<a class="msdiv" id="msdiv_332"></a>
Satta viññāṇaṭṭhitiyo. Santāvuso, sattā nānattakāyā nānattasaññino, seyyathāpi
manussā ekacce ca devā ekacce ca vinipātikā. Ayaṃ paṭhamā viññāṇaṭṭhiti.</p>

<p><span class="parno">249</span>
<a id="p_8D_1022" class="ms"></a>
Santāvuso, sattā nānattakāyā ekattasaññino seyyathāpi devā brahmakāyikā
paṭhamābhinibbattā. Ayaṃ dutiyā viññāṇaṭṭhiti.</p>

<p><span class="parno">250</span>
<a id="p_8D_1023" class="ms"></a>
Santāvuso, sattā ekattakāyā nānattasaññino seyyathāpi devā ābhassarā. Ayaṃ
tatiyā viññāṇaṭṭhiti.</p>

<p><span class="parno">251</span>
<a id="p_8D_1024" class="ms"></a>
Santāvuso, sattā ekattakāyā ekattasaññino seyyathāpi devā subhakiṇhā. Ayaṃ
catutthī viññāṇaṭṭhiti.</p>

<p><span class="parno">252</span>
<a id="p_8D_1025" class="ms"></a>
Santāvuso, sattā sabbaso rūpasaññānaṃ samatikkamā paṭighasaññānaṃ atthangamā
nānattasaññānaṃ amanasikārā ‘ananto ākāso’ti ākāsānañcāyatanūpagā. Ayaṃ pañcamī
viññāṇaṭṭhiti.</p>

<p><span class="parno">253</span>
<a id="p_8D_1026" class="ms"></a>
Santāvuso, sattā sabbaso ākāsānañcāyatanaṃ samatikkamma ‘anantaṃ viññāṇan’ti
viññāṇañcāyatanūpagā. Ayaṃ chaṭṭhī viññāṇaṭṭhiti.</p>

<p><span class="parno">254</span>
<a id="p_8D_1027" class="ms"></a>
Santāvuso, sattā sabbaso viññāṇañcāyatanaṃ samatikkamma ‘natthi kiñcī’ti
ākiñcaññāyatanūpagā. Ayaṃ sattamī viññāṇaṭṭhiti. <span class="brnum">(10)</span></p>
<hr>

<p><span class="parno">255</span>
<a class="pts1" id="pts3.254"></a>
<a id="p_8D_1028" class="ms"></a>
Satta puggalā dakkhiṇeyyā—ubhatobhāgavimutto, paññāvimutto, kāyasakkhi,
diṭṭhippatto, saddhāvimutto, dhammānusārī, saddhānusārī. <span class="brnum">(11)</span></p>

<p><span class="parno">256</span>
<a id="p_8D_1029" class="ms"></a>
Satta anusayā—kāmarāgānusayo, paṭighānusayo, diṭṭhānusayo, vicikicchānusayo,
mānānusayo, bhavarāgānusayo, avijjānusayo. <span class="brnum">(12)</span></p>

<p><span class="parno">257</span>
<a id="p_8D_1030" class="ms"></a>
Satta saṃyojanāni—<span class="var" title="kāmasaṃyojanaṃ (s1-3, km)" id="note481">anunayasaṃyojanaṃ</span>, paṭighasaṃyojanaṃ, diṭṭhisaṃyojanaṃ,
vicikicchāsaṃyojanaṃ, mānasaṃyojanaṃ, bhavarāgasaṃyojanaṃ, avijjāsaṃyojanaṃ. <span class="brnum">(13)</span></p>

<p><span class="parno">258</span>
<a id="p_8D_1031" class="ms"></a>
Satta adhikaraṇasamathā—uppannuppannānaṃ adhikaraṇānaṃ samathāya vūpasamāya
sammukhāvinayo dātabbo, sativinayo dātabbo, amūḷhavinayo dātabbo, paṭiññāya
kāretabbaṃ, yebhuyyasikā, tassapāpiyasikā, tiṇavatthārako. <span class="brnum">(14)</span></p>
<hr>

<p><span class="parno">259</span>
<a id="p_8D_1032" class="ms"></a>
Ime kho, āvuso, tena bhagavatā jānatā passatā arahatā sammāsambuddhena satta
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ.</p>
<p class="endsection">Dutiyabhāṇavāro niṭṭhito.</p>
<h2>8. Aṭṭhaka</h2>

<p><span class="parno">260</span><a class="wp" id="wp3.1"></a>
<a id="p_8D_1034" class="ms"></a>
<a class="msdiv" id="msdiv_333"></a>
Atthi kho, āvuso, tena bhagavatā jānatā passatā arahatā sammāsambuddhena aṭṭha
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame aṭṭha?</p>
<hr>

<p><span class="parno">261</span>
<a id="p_8D_1035" class="ms"></a>
Aṭṭha micchattā—micchādiṭṭhi, micchāsankappo, micchāvācā, micchākammanto,
micchāājīvo, micchāvāyāmo micchāsati, micchāsamādhi. <span class="brnum">(1)</span></p>

<p><span class="parno">262</span>
<a class="pts1" id="pts3.255"></a>
<a id="p_8D_1036" class="ms"></a>
Aṭṭha sammattā—sammādiṭṭhi, sammāsankappo, sammāvācā, sammākammanto,
sammāājīvo, sammāvāyāmo, sammāsati, sammāsamādhi. <span class="brnum">(2)</span></p>

<p><span class="parno">263</span>
<a id="p_8D_1037" class="ms"></a>
Aṭṭha puggalā dakkhiṇeyyā—sotāpanno, sotāpattiphalasacchikiriyāya
paṭipanno; sakadāgāmī, sakadāgāmiphalasacchikiriyāya paṭipanno; anāgāmī,
anāgāmiphalasacchikiriyāya paṭipanno; arahā, arahattaphalasacchikiriyāya paṭipanno. <span class="brnum">(3)</span></p>
<hr>

<p><span class="parno">264</span>
<a id="p_8D_1038" class="ms"></a>
<a class="msdiv" id="msdiv_334"></a>
Aṭṭha kusītavatthūni. Idhāvuso, bhikkhunā kammaṃ kātabbaṃ hoti. Tassa evaṃ
hoti: ‘kammaṃ kho me kātabbaṃ bhavissati, kammaṃ kho pana me karontassa kāyo
kilamissati, handāhaṃ nipajjāmī’ti. So nipajjati na vīriyaṃ ārabhati appattassa
pattiyā anadhigatassa adhigamāya asacchikatassa sacchikiriyāya. Idaṃ paṭhamaṃ
kusītavatthu.</p>
<hr>

<p><span class="parno">265</span>
<a id="p_8D_1039" class="ms"></a>
Puna caparaṃ, āvuso, bhikkhunā kammaṃ kataṃ hoti. Tassa evaṃ hoti: ‘ahaṃ kho
kammaṃ akāsiṃ, kammaṃ kho pana me karontassa kāyo kilanto, handāhaṃ
nipajjāmī’ti. So nipajjati na vīriyaṃ ārabhati … pe … idaṃ dutiyaṃ
kusītavatthu.</p>

<p><span class="parno">266</span>
<a id="p_8D_1040" class="ms"></a>
Puna caparaṃ, āvuso, bhikkhunā maggo gantabbo hoti. Tassa evaṃ hoti: ‘maggo kho
me gantabbo bhavissati, maggaṃ kho pana me gacchantassa kāyo kilamissati,
handāhaṃ nipajjāmī’ti. So nipajjati na vīriyaṃ ārabhati … idaṃ tatiyaṃ
kusītavatthu.</p>
<hr>

<p><span class="parno">267</span>
<a id="p_8D_1041" class="ms"></a>
Puna caparaṃ, āvuso, bhikkhunā maggo gato hoti. Tassa evaṃ hoti: ‘ahaṃ kho
maggaṃ agamāsiṃ, maggaṃ kho pana me gacchantassa kāyo kilanto, handāhaṃ
nipajjāmī’ti. So nipajjati na vīriyaṃ ārabhati … idaṃ catutthaṃ kusītavatthu.</p>
<hr>

<p><span class="parno">268</span>
<a class="pts1" id="pts3.256"></a>
<a id="p_8D_1042" class="ms"></a>
Puna caparaṃ, āvuso, bhikkhu gāmaṃ vā nigamaṃ vā piṇḍāya caranto na labhati
lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti:
‘ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa
vā bhojanassa yāvadatthaṃ pāripūriṃ, tassa me kāyo kilanto akammañño, handāhaṃ
nipajjāmī’ti. So nipajjati na vīriyaṃ ārabhati … idaṃ pañcamaṃ kusītavatthu.</p>

<p><span class="parno">269</span>
<a id="p_8D_1043" class="ms"></a>
Puna caparaṃ, āvuso, bhikkhu gāmaṃ vā nigamaṃ vā piṇḍāya caranto labhati
lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti:
‘ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā
bhojanassa yāvadatthaṃ pāripūriṃ, tassa me kāyo garuko akammañño, māsācitaṃ
maññe, handāhaṃ nipajjāmī’ti. So nipajjati na vīriyaṃ ārabhati … idaṃ chaṭṭhaṃ
kusītavatthu.</p>
<hr>

<p><span class="parno">270</span>
<a id="p_8D_1044" class="ms"></a>
Puna caparaṃ, āvuso, bhikkhuno uppanno hoti appamattako ābādho. Tassa evaṃ
hoti: ‘uppanno kho me ayaṃ appamattako ābādho; atthi kappo nipajjituṃ, handāhaṃ
nipajjāmī’ti. So nipajjati na vīriyaṃ ārabhati … idaṃ sattamaṃ kusītavatthu.</p>

<p><span class="parno">271</span>
<a id="p_8D_1045" class="ms"></a>
Puna caparaṃ, āvuso, bhikkhu <span class="var" title="gilānavuṭṭhito (saddanīti)" id="note483">gilānā vuṭṭhito</span> hoti aciravuṭṭhito gelaññā. Tassa
evaṃ hoti: ‘ahaṃ kho gilānā vuṭṭhito aciravuṭṭhito gelaññā, tassa me kāyo
dubbalo akammañño, handāhaṃ nipajjāmī’ti. So nipajjati na vīriyaṃ ārabhati
appattassa pattiyā anadhigatassa adhigamāya asacchikatassa sacchikiriyāya. Idaṃ
aṭṭhamaṃ kusītavatthu. <span class="brnum">(4)</span></p>
<hr>

<p><span class="parno">272</span>
<a id="p_8D_1046" class="ms"></a>
<a class="msdiv" id="msdiv_335"></a>
Aṭṭha ārambhavatthūni. Idhāvuso, bhikkhunā kammaṃ kātabbaṃ hoti. Tassa evaṃ
hoti: ‘kammaṃ kho me kātabbaṃ bhavissati, kammaṃ kho pana me karontena na
sukaraṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi appattassa
pattiyā anadhigatassa adhigamāya, asacchikatassa sacchikiriyāyā’ti. So vīriyaṃ
ārabhati appattassa pattiyā, anadhigatassa adhigamāya asacchikatassa
sacchikiriyāya. Idaṃ paṭhamaṃ ārambhavatthu.</p>

<p><span class="parno">273</span>
<a class="pts1" id="pts3.257"></a>
<a id="p_8D_1047" class="ms"></a>
Puna caparaṃ, āvuso, bhikkhunā kammaṃ kataṃ hoti. Tassa evaṃ hoti: ‘ahaṃ kho
kammaṃ akāsiṃ, kammaṃ kho panāhaṃ karonto nāsakkhiṃ buddhānaṃ sāsanaṃ manasi
kātuṃ, handāhaṃ vīriyaṃ ārabhāmi … pe … so vīriyaṃ ārabhati … idaṃ dutiyaṃ
ārambhavatthu.</p>
<hr>

<p><span class="parno">274</span>
<a id="p_8D_1048" class="ms"></a>
Puna caparaṃ, āvuso, bhikkhunā maggo gantabbo hoti. Tassa evaṃ hoti: ‘maggo kho
me gantabbo bhavissati, maggaṃ kho pana me gacchantena na sukaraṃ buddhānaṃ
sāsanaṃ manasi kātuṃ. Handāhaṃ vīriyaṃ ārabhāmi … pe … so vīriyaṃ ārabhati  …
idaṃ tatiyaṃ ārambhavatthu.</p>
<hr>

<p><span class="parno">275</span>
<a id="p_8D_1049" class="ms"></a>
Puna caparaṃ, āvuso, bhikkhunā maggo gato hoti. Tassa evaṃ hoti: ‘ahaṃ kho
maggaṃ agamāsiṃ, maggaṃ kho panāhaṃ gacchanto nāsakkhiṃ buddhānaṃ sāsanaṃ
manasi kātuṃ, handāhaṃ vīriyaṃ ārabhāmi … pe … so vīriyaṃ ārabhati … idaṃ
catutthaṃ ārambhavatthu.</p>

<p><span class="parno">276</span>
<a id="p_8D_1050" class="ms"></a>
Puna caparaṃ, āvuso, bhikkhu gāmaṃ vā nigamaṃ vā piṇḍāya caranto na labhati
lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti:
‘ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa
vā bhojanassa yāvadatthaṃ pāripūriṃ, tassa me kāyo lahuko kammañño, handāhaṃ
vīriyaṃ ārabhāmi … pe … so vīriyaṃ ārabhati … idaṃ pañcamaṃ ārambhavatthu.</p>

<p><span class="parno">277</span>
<a id="p_8D_1051" class="ms"></a>
Puna caparaṃ, āvuso, bhikkhu gāmaṃ vā nigamaṃ vā piṇḍāya caranto labhati
lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti:
‘ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā
bhojanassa yāvadatthaṃ pāripūriṃ, tassa me kāyo balavā kammañño, handāhaṃ
vīriyaṃ ārabhāmi … pe … so vīriyaṃ ārabhati … idaṃ chaṭṭhaṃ ārambhavatthu.</p>
<hr>

<p><span class="parno">278</span>
<a class="pts1" id="pts3.258"></a>
<a id="p_8D_1052" class="ms"></a>
Puna caparaṃ, āvuso, bhikkhuno uppanno hoti appamattako ābādho. Tassa evaṃ
hoti: ‘uppanno kho me ayaṃ appamattako ābādho, ṭhānaṃ kho panetaṃ vijjati yaṃ
me ābādho pavaḍḍheyya, handāhaṃ vīriyaṃ ārabhāmi … pe … so vīriyaṃ ārabhati  …
idaṃ sattamaṃ ārambhavatthu.</p>

<p><span class="parno">279</span>
<a id="p_8D_1053" class="ms"></a>
Puna caparaṃ, āvuso, bhikkhu gilānā vuṭṭhito hoti aciravuṭṭhito gelaññā. Tassa
evaṃ hoti: ‘ahaṃ kho gilānā vuṭṭhito aciravuṭṭhito gelaññā, ṭhānaṃ kho panetaṃ
vijjati yaṃ me ābādho paccudāvatteyya, handāhaṃ vīriyaṃ ārabhāmi appattassa
pattiyā anadhigatassa adhigamāya asacchikatassa sacchikiriyāyā’ti. So vīriyaṃ
ārabhati appattassa pattiyā anadhigatassa adhigamāya asacchikatassa
sacchikiriyāya. Idaṃ aṭṭhamaṃ ārambhavatthu. <span class="brnum">(5)</span></p>

<p><span class="parno">280</span>
<a id="p_8D_1054" class="ms"></a>
<a class="msdiv" id="msdiv_336"></a>
Aṭṭha dānavatthūni. Āsajja dānaṃ deti, bhayā dānaṃ deti, ‘adāsi me’ti dānaṃ
deti, ‘dassati me’ti dānaṃ deti, ‘sāhu dānan’ti dānaṃ deti, ‘ahaṃ pacāmi, ime
na pacanti, nārahāmi pacanto apacantānaṃ dānaṃ na dātun’ti dānaṃ deti, ‘idaṃ me
dānaṃ dadato kalyāṇo kittisaddo abbhuggacchatī’ti dānaṃ deti.
Cittālankāracittaparikkhāratthaṃ dānaṃ deti. <span class="brnum">(6)</span></p>
<hr>

<p><span class="parno">281</span>
<a class="pts1" id="pts3.259"></a>
<a id="p_8D_1055" class="ms"></a>
<a class="msdiv" id="msdiv_337"></a>
Aṭṭha dānūpapattiyo. Idhāvuso, ekacco dānaṃ deti samaṇassa vā brāhmaṇassa vā
annaṃ pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ. So yaṃ
deti taṃ <span class="var" title="paccāsiṃsati (bj, s1-3, km, pts1)" id="note486">paccāsīsati</span>. So passati khattiyamahāsālaṃ vā brāhmaṇamahāsālaṃ vā
gahapatimahāsālaṃ vā pañcahi kāmaguṇehi samappitaṃ samangībhūtaṃ
paricārayamānaṃ. Tassa evaṃ hoti: ‘aho vatāhaṃ kāyassa bhedā paraṃ maraṇā
khattiyamahāsālānaṃ vā brāhmaṇamahāsālānaṃ vā gahapatimahāsālānaṃ vā sahabyataṃ
upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ cittaṃ
bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā
saṃvattati. Tañca kho sīlavato vadāmi no dussīlassa. Ijjhatāvuso, sīlavato
cetopaṇidhi visuddhattā. (7.1)</p>

<p><span class="parno">282</span>
<a id="p_8D_1056" class="ms"></a>
Puna caparaṃ, āvuso, idhekacco dānaṃ deti samaṇassa vā brāhmaṇassa vā annaṃ
pānaṃ … pe … seyyāvasathapadīpeyyaṃ. So yaṃ deti taṃ paccāsīsati. Tassa sutaṃ
hoti: ‘<span class="var" title="cātummahārājikā (bj, s1-3, pts1)" id="note487">cātumahārājikā</span> devā dīghāyukā vaṇṇavanto sukhabahulā’ti. Tassa evaṃ
hoti: ‘aho vatāhaṃ kāyassa bhedā paraṃ maraṇā cātumahārājikānaṃ devānaṃ
sahabyataṃ upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ
cittaṃ bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā
saṃvattati. Tañca kho sīlavato vadāmi no dussīlassa. Ijjhatāvuso, sīlavato
cetopaṇidhi visuddhattā. (7.2)</p>
<hr>

<p><span class="parno">283</span>
<a id="p_8D_1057" class="ms"></a>
Puna caparaṃ, āvuso, idhekacco dānaṃ deti samaṇassa vā brāhmaṇassa vā annaṃ
pānaṃ … pe … seyyāvasathapadīpeyyaṃ. So yaṃ deti taṃ paccāsīsati. Tassa sutaṃ
hoti: ‘tāvatiṃsā devā … pe … yāmā devā … pe … tusitā devā … pe … nimmānaratī
devā … pe … paranimmitavasavattī devā dīghāyukā vaṇṇavanto sukhabahulā’ti.
Tassa evaṃ hoti: ‘aho vatāhaṃ kāyassa bhedā paraṃ maraṇā paranimmitavasavattīnaṃ devānaṃ sahabyataṃ upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ cittaṃ bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā saṃvattati. Tañca kho sīlavato vadāmi no dussīlassa. Ijjhatāvuso, sīlavato cetopaṇidhi visuddhattā. (7.3–7.)</p>

<p><span class="parno">284</span>
<a class="pts1" id="pts3.260"></a>
<a id="p_8D_1058" class="ms"></a>
Puna caparaṃ, āvuso, idhekacco dānaṃ deti samaṇassa vā brāhmaṇassa vā annaṃ
pānaṃ vatthaṃ yānaṃ mālāgandhavilepanaṃ seyyāvasathapadīpeyyaṃ. So yaṃ deti taṃ
paccāsīsati. Tassa sutaṃ hoti: ‘brahmakāyikā devā dīghāyukā vaṇṇavanto
sukhabahulā’ti. Tassa evaṃ hoti: ‘aho vatāhaṃ kāyassa bhedā paraṃ maraṇā
brahmakāyikānaṃ devānaṃ sahabyataṃ upapajjeyyan’ti. So taṃ cittaṃ dahati, taṃ
cittaṃ adhiṭṭhāti, taṃ cittaṃ bhāveti, tassa taṃ cittaṃ hīne vimuttaṃ uttari
abhāvitaṃ tatrūpapattiyā saṃvattati. Tañca kho sīlavato vadāmi no dussīlassa;
vītarāgassa no sarāgassa. Ijjhatāvuso, sīlavato cetopaṇidhi vītarāgattā. (7.8)</p>
<hr>

<p><span class="parno">285</span>
<a id="p_8D_1059" class="ms"></a>
Aṭṭha parisā—khattiyaparisā, brāhmaṇaparisā, gahapatiparisā, samaṇaparisā,
cātumahārājikaparisā, tāvatiṃsaparisā, māraparisā, brahmaparisā. <span class="brnum">(8)</span></p>
<hr>

<p><span class="parno">286</span>
<a id="p_8D_1060" class="ms"></a>
Aṭṭha lokadhammā—lābho ca, alābho ca, yaso ca, ayaso ca, nindā ca, pasaṃsā
ca, sukhañca, dukkhañca. <span class="brnum">(9)</span></p>
<hr>

<p><span class="parno">287</span>
<a id="p_8D_1061" class="ms"></a>
<a class="msdiv" id="msdiv_338"></a>
Aṭṭha abhibhāyatanāni. Ajjhattaṃ rūpasaññī eko bahiddhā rūpāni passati
parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti.
Idaṃ paṭhamaṃ abhibhāyatanaṃ.</p>

<p><span class="parno">288</span>
<a id="p_8D_1062" class="ms"></a>
Ajjhattaṃ rūpasaññī eko bahiddhā rūpāni passati appamāṇāni suvaṇṇadubbaṇṇāni,
‘tāni abhibhuyya jānāmi passāmī’ti—evaṃsaññī hoti. Idaṃ dutiyaṃ
abhibhāyatanaṃ.</p>

<p><span class="parno">289</span>
<a id="p_8D_1063" class="ms"></a>
Ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni,
‘tāni abhibhuyya jānāmi passāmī’ti evaṃsaññī hoti. Idaṃ tatiyaṃ
abhibhāyatanaṃ.</p>
<hr>

<p><span class="parno">290</span>
<a id="p_8D_1064" class="ms"></a>
Ajjhattaṃ arūpasaññī eko bahiddhā rūpāni passati appamāṇāni suvaṇṇadubbaṇṇāni,
‘tāni abhibhuyya jānāmi passāmī’ti evaṃsaññī hoti. Idaṃ catutthaṃ
abhibhāyatanaṃ.</p>

<p><span class="parno">291</span>
<a class="pts1" id="pts3.261"></a>
<a id="p_8D_1065" class="ms"></a>
Ajjhattaṃ arūpasaññī eko bahiddhā rūpāni passati nīlāni nīlavaṇṇāni
nīlanidassanāni nīlanibhāsāni. Seyyathāpi nāma umāpupphaṃ nīlaṃ nīlavaṇṇaṃ
nīlanidassanaṃ nīlanibhāsaṃ, seyyathā vā pana taṃ vatthaṃ bārāṇaseyyakaṃ
ubhatobhāgavimaṭṭhaṃ nīlaṃ nīlavaṇṇaṃ nīlanidassanaṃ nīlanibhāsaṃ; <span class="var" title="evamevaṃ (bj, mr)" id="note489">evameva</span>
ajjhattaṃ arūpasaññī eko bahiddhā rūpāni passati nīlāni nīlavaṇṇāni
nīlanidassanāni nīlanibhāsāni, ‘tāni abhibhuyya jānāmi passāmī’ti evaṃsaññī
hoti. Idaṃ pañcamaṃ abhibhāyatanaṃ.</p>

<p><span class="parno">292</span>
<a id="p_8D_1066" class="ms"></a>
Ajjhattaṃ arūpasaññī eko bahiddhā rūpāni passati pītāni pītavaṇṇāni
pītanidassanāni pītanibhāsāni. Seyyathāpi nāma <span class="var" title="kaṇṇikārapupphaṃ (s1-3, km)" id="note490">kaṇikārapupphaṃ</span> pītaṃ pītavaṇṇaṃ
pītanidassanaṃ pītanibhāsaṃ, seyyathā vā pana taṃ vatthaṃ bārāṇaseyyakaṃ
ubhatobhāgavimaṭṭhaṃ pītaṃ pītavaṇṇaṃ pītanidassanaṃ pītanibhāsaṃ; evameva
ajjhattaṃ arūpasaññī eko bahiddhā rūpāni passati pītāni pītavaṇṇāni
pītanidassanāni pītanibhāsāni, ‘tāni abhibhuyya jānāmi passāmī’ti evaṃsaññī
hoti. Idaṃ chaṭṭhaṃ abhibhāyatanaṃ.</p>

<p><span class="parno">293</span>
<a id="p_8D_1067" class="ms"></a>
Ajjhattaṃ arūpasaññī eko bahiddhā rūpāni passati lohitakāni lohitakavaṇṇāni
lohitakanidassanāni lohitakanibhāsāni. Seyyathāpi nāma bandhujīvakapupphaṃ
lohitakaṃ lohitakavaṇṇaṃ lohitakanidassanaṃ lohitakanibhāsaṃ, seyyathā vā pana
taṃ vatthaṃ bārāṇaseyyakaṃ ubhatobhāgavimaṭṭhaṃ lohitakaṃ lohitakavaṇṇaṃ
lohitakanidassanaṃ lohitakanibhāsaṃ; evameva ajjhattaṃ arūpasaññī eko bahiddhā
rūpāni passati lohitakāni lohitakavaṇṇāni lohitakanidassanāni
lohitakanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ
sattamaṃ abhibhāyatanaṃ.</p>

<p><span class="parno">294</span>
<a id="p_8D_1068" class="ms"></a>
Ajjhattaṃ arūpasaññī eko bahiddhā rūpāni passati odātāni odātavaṇṇāni
odātanidassanāni odātanibhāsāni. Seyyathāpi nāma osadhitārakā odātā odātavaṇṇā
odātanidassanā odātanibhāsā, seyyathā vā pana taṃ vatthaṃ bārāṇaseyyakaṃ
ubhatobhāgavimaṭṭhaṃ odātaṃ odātavaṇṇaṃ odātanidassanaṃ odātanibhāsaṃ; evameva
ajjhattaṃ arūpasaññī eko bahiddhā rūpāni passati odātāni odātavaṇṇāni
odātanidassanāni odātanibhāsāni, ‘tāni abhibhuyya jānāmi passāmī’ti evaṃsaññī
hoti. Idaṃ aṭṭhamaṃ abhibhāyatanaṃ. <span class="brnum">(10)</span></p>
<hr>

<p><span class="parno">295</span>
<a id="p_8D_1069" class="ms"></a>
<a class="msdiv" id="msdiv_339"></a>
Aṭṭha vimokkhā. Rūpī rūpāni passati. Ayaṃ paṭhamo vimokkho.</p>

<p><span class="parno">296</span>
<a class="pts1" id="pts3.262"></a>
<a id="p_8D_1070" class="ms"></a>
Ajjhattaṃ arūpasaññī bahiddhā rūpāni passati. Ayaṃ dutiyo vimokkho.</p>

<p><span class="parno">297</span>
<a id="p_8D_1071" class="ms"></a>
Subhanteva adhimutto hoti. Ayaṃ tatiyo vimokkho.</p>

<p><span class="parno">298</span>
<a id="p_8D_1072" class="ms"></a>
Sabbaso rūpasaññānaṃ samatikkamā paṭighasaññānaṃ atthangamā nānattasaññānaṃ
amanasikārā ‘ananto ākāso’ti ākāsānañcāyatanaṃ upasampajja viharati. Ayaṃ
catuttho vimokkho.</p>

<p><span class="parno">299</span>
<a id="p_8D_1073" class="ms"></a>
Sabbaso ākāsānañcāyatanaṃ samatikkamma ‘anantaṃ viññāṇan’ti viññāṇañcāyatanaṃ
upasampajja viharati. Ayaṃ pañcamo vimokkho.</p>

<p><span class="parno">300</span>
<a id="p_8D_1074" class="ms"></a>
Sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ
upasampajja viharati. Ayaṃ chaṭṭho vimokkho.</p>

<p><span class="parno">301</span>
<a id="p_8D_1075" class="ms"></a>
Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja
viharati. Ayaṃ sattamo vimokkho.</p>

<p><span class="parno">302</span>
<a id="p_8D_1076" class="ms"></a>
Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja
viharati. Ayaṃ aṭṭhamo vimokkho. <span class="brnum">(11)</span></p>
<hr>

<p><span class="parno">303</span>
<a id="p_8D_1077" class="ms"></a>
Ime kho, āvuso, tena bhagavatā jānatā passatā arahatā sammāsambuddhena aṭṭha
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ.</p>
<h2>9. Navaka</h2>

<p><span class="parno">304</span><a class="wp" id="wp3.2"></a>
<a id="p_8D_1078" class="ms"></a>
<a class="msdiv" id="msdiv_340"></a>
Atthi kho, āvuso, tena bhagavatā jānatā passatā arahatā sammāsambuddhena nava
dhammā sammadakkhātā; tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame nava?</p>

<hr>

<p><span class="parno">305</span>
<a id="p_8D_1079" class="ms"></a>
Nava āghātavatthūni. ‘Anatthaṃ me acarī’ti āghātaṃ bandhati; ‘anatthaṃ me
caratī’ti āghātaṃ bandhati; ‘anatthaṃ me carissatī’ti āghātaṃ bandhati;
‘piyassa me manāpassa anatthaṃ acarī’ti āghātaṃ bandhati … pe … anatthaṃ
caratīti āghātaṃ bandhati … pe … anatthaṃ carissatīti āghātaṃ bandhati;
‘appiyassa me amanāpassa atthaṃ acarī’ti āghātaṃ bandhati … pe … atthaṃ
caratīti āghātaṃ bandhati … pe … atthaṃ carissatīti āghātaṃ bandhati. <span class="brnum">(1)</span></p>

<p><span class="parno">306</span>
<a class="pts1" id="pts3.263"></a>
<a id="p_8D_1080" class="ms"></a>
Nava āghātapaṭivinayā. ‘Anatthaṃ me <span class="var" title="acarīti (bj, s1-3, mr)" id="note492">acari</span>, taṃ kutettha labbhā’ti āghātaṃ
paṭivineti; ‘anatthaṃ me carati, taṃ kutettha labbhā’ti āghātaṃ paṭivineti;
‘anatthaṃ me carissati, taṃ kutettha labbhā’ti āghātaṃ paṭivineti; ‘piyassa me
manāpassa anatthaṃ acari … pe … anatthaṃ carati … pe … anatthaṃ carissati, taṃ
kutettha labbhā’ti āghātaṃ paṭivineti; ‘appiyassa me amanāpassa atthaṃ acari  …
pe … atthaṃ carati … pe … atthaṃ carissati, taṃ kutettha labbhā’ti āghātaṃ
paṭivineti. <span class="brnum">(2)</span></p>
<hr>

<p><span class="parno">307</span>
<a id="p_8D_1081" class="ms"></a>
<a class="msdiv" id="msdiv_341"></a>
Nava sattāvāsā. Santāvuso, sattā nānattakāyā nānattasaññino, seyyathāpi manussā
ekacce ca devā ekacce ca vinipātikā. Ayaṃ paṭhamo sattāvāso.</p>

<p><span class="parno">308</span>
<a id="p_8D_1082" class="ms"></a>
Santāvuso, sattā nānattakāyā ekattasaññino, seyyathāpi devā brahmakāyikā
paṭhamābhinibbattā. Ayaṃ dutiyo sattāvāso.</p>

<p><span class="parno">309</span>
<a id="p_8D_1083" class="ms"></a>
Santāvuso, sattā ekattakāyā nānattasaññino, seyyathāpi devā ābhassarā. Ayaṃ
tatiyo sattāvāso.</p>

<p><span class="parno">310</span>
<a id="p_8D_1084" class="ms"></a>
Santāvuso, sattā ekattakāyā ekattasaññino, seyyathāpi devā subhakiṇhā. Ayaṃ
catuttho sattāvāso.</p>

<p><span class="parno">311</span>
<a id="p_8D_1085" class="ms"></a>
Santāvuso, sattā asaññino appaṭisaṃvedino, seyyathāpi devā <span class="var" title="asaññisattā (s1-3, km)" id="note494">asaññasattā</span>. Ayaṃ
pañcamo sattāvāso.</p>

<p><span class="parno">312</span>
<a id="p_8D_1086" class="ms"></a>
Santāvuso, sattā sabbaso rūpasaññānaṃ samatikkamā paṭighasaññānaṃ atthangamā
nānattasaññānaṃ amanasikārā ‘ananto ākāso’ti ākāsānañcāyatanūpagā. Ayaṃ chaṭṭho
sattāvāso.</p>

<p><span class="parno">313</span>
<a id="p_8D_1087" class="ms"></a>
Santāvuso, sattā sabbaso ākāsānañcāyatanaṃ samatikkamma ‘anantaṃ viññāṇan’ti
viññāṇañcāyatanūpagā. Ayaṃ sattamo sattāvāso.</p>

<p><span class="parno">314</span>
<a id="p_8D_1088" class="ms"></a>
Santāvuso, sattā sabbaso viññāṇañcāyatanaṃ samatikkamma ‘natthi kiñcī’ti
ākiñcaññāyatanūpagā. Ayaṃ aṭṭhamo sattāvāso.</p>

<p><span class="parno">315</span>
<a id="p_8D_1089" class="ms"></a>
Santāvuso, sattā <span class="var" title="samatikkamma santametaṃ paṇītametanti (s1-3, km)" id="note495">sabbaso ākiñcaññāyatanaṃ samatikkamma</span> nevasaññānāsaññāyatanūpagā. Ayaṃ navamo sattāvāso. <span class="brnum">(3)</span></p>
<hr>

<p><span class="parno">316</span>
<a class="pts1" id="pts3.264"></a>
<a id="p_8D_1090" class="ms"></a>
<a class="msdiv" id="msdiv_342"></a>
Nava akkhaṇā asamayā brahmacariyavāsāya. Idhāvuso, tathāgato ca loke uppanno
hoti arahaṃ sammāsambuddho, dhammo ca desiyati opasamiko parinibbāniko
sambodhagāmī sugatappavedito. Ayañca puggalo nirayaṃ upapanno hoti. Ayaṃ
paṭhamo akkhaṇo asamayo brahmacariyavāsāya.</p>

<p><span class="parno">317</span>
<a id="p_8D_1091" class="ms"></a>
Puna caparaṃ, āvuso, tathāgato ca loke uppanno hoti arahaṃ sammāsambuddho,
dhammo ca desiyati opasamiko parinibbāniko sambodhagāmī sugatappavedito. Ayañca
puggalo tiracchānayoniṃ upapanno hoti. Ayaṃ dutiyo akkhaṇo asamayo
brahmacariyavāsāya.</p>

<p><span class="parno">318</span>
<a id="p_8D_1092" class="ms"></a>
Puna caparaṃ … pe … pettivisayaṃ upapanno hoti. Ayaṃ tatiyo akkhaṇo asamayo
brahmacariyavāsāya.</p>

<p><span class="parno">319</span>
<a id="p_8D_1093" class="ms"></a>
Puna caparaṃ … pe … asurakāyaṃ upapanno hoti. Ayaṃ catuttho akkhaṇo asamayo
brahmacariyavāsāya.</p>

<p><span class="parno">320</span>
<a id="p_8D_1094" class="ms"></a>
Puna caparaṃ … pe … aññataraṃ dīghāyukaṃ devanikāyaṃ upapanno hoti. Ayaṃ
pañcamo akkhaṇo asamayo brahmacariyavāsāya.</p>

<p><span class="parno">321</span>
<a id="p_8D_1095" class="ms"></a>
Puna caparaṃ … pe … paccantimesu janapadesu paccājāto hoti <span class="var" title="milakkhakesu (s1-3, km) | milakkhusu (pts1) | milakkhūsu (mr)" id="note496">milakkhesu</span>
aviññātāresu, yattha natthi gati bhikkhūnaṃ bhikkhunīnaṃ upāsakānaṃ upāsikānaṃ.
Ayaṃ chaṭṭho akkhaṇo asamayo brahmacariyavāsāya.</p>

<p><span class="parno">322</span>
<a class="pts1" id="pts3.265"></a>
<a id="p_8D_1096" class="ms"></a>
Puna caparaṃ … pe … majjhimesu janapadesu paccājāto hoti. So ca hoti
micchādiṭṭhiko viparītadassano: ‘natthi dinnaṃ, natthi yiṭṭhaṃ, natthi hutaṃ,
natthi <span class="var" title="sukaṭadukkaṭānaṃ (bj, pts1)" id="note497">sukatadukkaṭānaṃ</span> kammānaṃ phalaṃ vipāko, natthi ayaṃ loko, natthi paro
loko, natthi mātā, natthi pitā, natthi sattā opapātikā, natthi loke
samaṇabrāhmaṇā sammaggatā sammāpaṭipannā ye imañca lokaṃ parañca lokaṃ sayaṃ
abhiññā sacchikatvā pavedentī’ti. Ayaṃ sattamo akkhaṇo asamayo
brahmacariyavāsāya.</p>

<p><span class="parno">323</span>
<a id="p_8D_1097" class="ms"></a>
Puna caparaṃ … pe … majjhimesu janapadesu paccājāto hoti. So ca hoti duppañño
jaḷo eḷamūgo, nappaṭibalo subhāsitadubbhāsitānamatthamaññātuṃ. Ayaṃ
aṭṭhamo akkhaṇo asamayo brahmacariyavāsāya.</p>

<p><span class="parno">324</span>
<a id="p_8D_1098" class="ms"></a>
Puna caparaṃ, āvuso, tathāgato ca loke <span class="var" title="katthaci nakāro na" id="note498">na</span> uppanno hoti arahaṃ sammāsambuddho,
dhammo ca na desiyati opasamiko parinibbāniko sambodhagāmī sugatappavedito.
Ayañca puggalo majjhimesu janapadesu paccājāto hoti, so ca hoti paññavā ajaḷo
aneḷamūgo, paṭibalo subhāsitadubbhāsitānamatthamaññātuṃ. Ayaṃ navamo
akkhaṇo asamayo brahmacariyavāsāya. <span class="brnum">(4)</span></p>
<hr>

<p><span class="parno">325</span>
<a class="pts1" id="pts3.266"></a>
<a id="p_8D_1099" class="ms"></a>
<a class="msdiv" id="msdiv_343"></a>
Nava anupubbavihārā. Idhāvuso, bhikkhu vivicceva kāmehi vivicca akusalehi
dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja
viharati. Vitakkavicārānaṃ vūpasamā … pe … dutiyaṃ jhānaṃ upasampajja viharati.
Pītiyā ca virāgā … pe … tatiyaṃ jhānaṃ upasampajja viharati. Sukhassa ca pahānā
 …  pe … catutthaṃ jhānaṃ upasampajja viharati. Sabbaso rūpasaññānaṃ samatikkamā
 …  pe … ākāsānañcāyatanaṃ upasampajja viharati. Sabbaso ākāsānañcāyatanaṃ
samatikkamma ‘anantaṃ viññāṇan’ti viññāṇañcāyatanaṃ upasampajja viharati.
Sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ
upasampajja viharati. Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati. Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati. <span class="brnum">(5)</span></p>
<hr>

<p><span class="parno">326</span>
<a id="p_8D_1100" class="ms"></a>
<a class="msdiv" id="msdiv_344"></a>
Nava anupubbanirodhā. Paṭhamaṃ jhānaṃ samāpannassa kāmasaññā niruddhā hoti.
Dutiyaṃ jhānaṃ samāpannassa vitakkavicārā niruddhā honti. Tatiyaṃ jhānaṃ
samāpannassa pīti niruddhā hoti. Catutthaṃ jhānaṃ samāpannassa assāsapassāssā
niruddhā honti. Ākāsānañcāyatanaṃ samāpannassa rūpasaññā niruddhā hoti.
Viññāṇañcāyatanaṃ samāpannassa ākāsānañcāyatanasaññā niruddhā hoti.
Ākiñcaññāyatanaṃ samāpannassa viññāṇañcāyatanasaññā niruddhā hoti.
Nevasaññānāsaññāyatanaṃ samāpannassa ākiñcaññāyatanasaññā niruddhā hoti.
Saññāvedayitanirodhaṃ samāpannassa saññā ca vedanā ca niruddhā honti. <span class="brnum">(6)</span></p>
<hr>

<p><span class="parno">327</span>
<a id="p_8D_1101" class="ms"></a>
Ime kho, āvuso, tena bhagavatā jānatā passatā arahatā sammāsambuddhena nava
dhammā sammadakkhātā. Tattha sabbeheva sangāyitabbaṃ … pe … atthāya hitāya
sukhāya devamanussānaṃ.</p>
<h2>10. Dasaka</h2>

<p><span class="parno">328</span><a class="wp" id="wp3.3"></a>
<a id="p_8D_1102" class="ms"></a>
<a class="msdiv" id="msdiv_345"></a>
Atthi kho, āvuso, tena bhagavatā jānatā passatā arahatā sammāsambuddhena dasa
dhammā sammadakkhātā. Tattha sabbeheva sangāyitabbaṃ … pe … atthāya hitāya
sukhāya devamanussānaṃ. Katame dasa?</p>

<hr>

<p><span class="parno">329</span>
<a class="pts1" id="pts3.267"></a>
<a id="p_8D_1103" class="ms"></a>
Dasa nāthakaraṇā dhammā. Idhāvuso, bhikkhu sīlavā hoti. Pātimokkhasaṃvarasaṃvuto viharati ācāragocarasampanno, aṇumattesu vajjesu bhayadassāvī samādāya sikkhati sikkhāpadesu. Yaṃpāvuso, bhikkhu sīlavā hoti, pātimokkhasaṃvarasaṃvuto viharati, ācāragocarasampanno, aṇumattesu vajjesu bhayadassāvī samādāya sikkhati sikkhāpadesu. Ayampi dhammo nāthakaraṇo. (1.1)</p>

<p><span class="parno">330</span>
<a id="p_8D_1104" class="ms"></a>
Puna caparaṃ, āvuso, bhikkhu bahussuto hoti sutadharo sutasannicayo. Ye te
dhammā ādikalyāṇā majjhekalyāṇā pariyosānakalyāṇā <span class="var" title="sātthaṃ sabyañjanaṃ (s1-3) | sātthaṃ savyañjanaṃ (pts1)" id="note502">sātthā sabyañjanā</span>
kevalaparipuṇṇaṃ parisuddhaṃ brahmacariyaṃ abhivadanti, tathārūpāssa dhammā
bahussutā honti <span class="var" title="dhatā (bj, s1-3, km, pts1)" id="note503">dhātā</span> vacasā paricitā manasānupekkhitā diṭṭhiyā suppaṭividdhā.
Yaṃpāvuso, bhikkhu bahussuto hoti … pe … diṭṭhiyā suppaṭividdhā. Ayampi dhammo
nāthakaraṇo. (1.2)</p>

<p><span class="parno">331</span>
<a id="p_8D_1105" class="ms"></a>
Puna caparaṃ, āvuso, bhikkhu kalyāṇamitto hoti kalyāṇasahāyo kalyāṇasampavanko.
Yaṃpāvuso, bhikkhu kalyāṇamitto hoti kalyāṇasahāyo kalyāṇasampavanko. Ayampi
dhammo nāthakaraṇo. (1.3)</p>

<p><span class="parno">332</span>
<a id="p_8D_1106" class="ms"></a>
Puna caparaṃ, āvuso, bhikkhu suvaco hoti sovacassakaraṇehi dhammehi samannāgato
khamo padakkhiṇaggāhī anusāsaniṃ. Yaṃpāvuso, bhikkhu suvaco hoti … pe  …
padakkhiṇaggāhī anusāsaniṃ. Ayampi dhammo nāthakaraṇo. (1.4)</p>

<p><span class="parno">333</span>
<a id="p_8D_1107" class="ms"></a>
Puna caparaṃ, āvuso, bhikkhu yāni tāni sabrahmacārīnaṃ uccāvacāni
kinkaraṇīyāni, tattha dakkho hoti analaso tatrupāyāya vīmaṃsāya samannāgato,
alaṃ kātuṃ alaṃ saṃvidhātuṃ. Yaṃpāvuso, bhikkhu yāni tāni sabrahmacārīnaṃ … pe
 …  alaṃ saṃvidhātuṃ. Ayampi dhammo nāthakaraṇo. (1.5)</p>

<p><span class="parno">334</span>
<a id="p_8D_1108" class="ms"></a>
Puna caparaṃ, āvuso, bhikkhu dhammakāmo hoti piyasamudāhāro, abhidhamme
abhivinaye <span class="var" title="oḷārapāmojjo (s1-3, km) | uḷārapāmujjo (pts1)" id="note504">uḷārapāmojjo</span>. Yaṃpāvuso, bhikkhu dhammakāmo hoti … pe  …
<span class="var" title="oḷārapāmojjo (s1-3, km) | uḷārapāmujjo (pts1)" id="note505">uḷārapāmojjo</span>. Ayampi dhammo nāthakaraṇo. (1.6)</p>

<p><span class="parno">335</span>
<a class="pts1" id="pts3.268"></a>
<a id="p_8D_1109" class="ms"></a>
Puna caparaṃ, āvuso, bhikkhu santuṭṭho hoti itarītarehi cīvara&shy;piṇḍapāta&shy;senāsana&shy;gilānappaccaya&shy;bhesajja&shy;parikkhārehi. Yaṃpāvuso, bhikkhu santuṭṭho hoti … pe … parikkhārehi. Ayampi dhammo nāthakaraṇo. (1.7)</p>

<p><span class="parno">336</span>
<a id="p_8D_1110" class="ms"></a>
Puna caparaṃ, āvuso, bhikkhu āraddhavīriyo viharati akusalānaṃ dhammānaṃ
pahānāya kusalānaṃ dhammānaṃ upasampadāya, thāmavā daḷhaparakkamo
anikkhittadhuro kusalesu dhammesu. Yaṃpāvuso, bhikkhu āraddhavīriyo viharati  …
pe … anikkhittadhuro kusalesu dhammesu. Ayampi dhammo nāthakaraṇo. (1.8)</p>

<p><span class="parno">337</span>
<a id="p_8D_1111" class="ms"></a>
Puna caparaṃ, āvuso, bhikkhu satimā hoti paramena satinepakkena samannāgato
cirakatampi cirabhāsitampi saritā anussaritā. Yaṃpāvuso, bhikkhu satimā hoti  …
pe … saritā anussaritā. Ayampi dhammo nāthakaraṇo. (1.9)</p>

<p><span class="parno">338</span>
<a id="p_8D_1112" class="ms"></a>
Puna caparaṃ, āvuso, bhikkhu paññavā hoti, udayatthagāminiyā paññāya
samannāgato ariyāya nibbedhikāya sammādukkhakkhayagāminiyā. Yaṃpāvuso,
bhikkhu paññavā hoti … pe … sammādukkhakkhayagāminiyā. Ayampi dhammo
nāthakaraṇo. (1.10)</p>
<hr>

<p><span class="parno">339</span>
<a id="p_8D_1113" class="ms"></a>
<a class="msdiv" id="msdiv_346"></a>
Dasa kasiṇāyatanāni. Pathavīkasiṇameko sañjānāti, uddhaṃ adho tiriyaṃ advayaṃ
appamāṇaṃ. Āpokasiṇameko sañjānāti … pe … tejokasiṇameko sañjānāti  …
vāyokasiṇameko sañjānāti … nīlakasiṇameko sañjānāti … pītakasiṇameko sañjānāti
 …  lohitakasiṇameko sañjānāti … odātakasiṇameko sañjānāti … ākāsakasiṇameko
sañjānāti … viññāṇakasiṇameko sañjānāti, uddhaṃ adho tiriyaṃ advayaṃ appamāṇaṃ.
<span class="brnum">(2)</span></p>

<p><span class="parno">340</span>
<a class="pts1" id="pts3.269"></a>
<a id="p_8D_1114" class="ms"></a>
<a class="msdiv" id="msdiv_347"></a>
Dasa akusalakammapathā—pāṇātipāto, adinnādānaṃ, kāmesumicchācāro, musāvādo,
pisuṇā vācā, pharusā vācā, samphappalāpo, abhijjhā, byāpādo, micchādiṭṭhi. <span class="brnum">(3)</span></p>

<p><span class="parno">341</span>
<a id="p_8D_1115" class="ms"></a>
Dasa kusalakammapathā—pāṇātipātā veramaṇī, adinnādānā veramaṇī,
kāmesumicchācārā veramaṇī, musāvādā veramaṇī, pisuṇāya vācāya veramaṇī,
pharusāya vācāya veramaṇī, samphappalāpā veramaṇī, anabhijjhā, abyāpādo,
sammādiṭṭhi. <span class="brnum">(4)</span></p>

<hr>

<p><span class="parno">342</span>
<a id="p_8D_1116" class="ms"></a>
<a class="msdiv" id="msdiv_348"></a>
Dasa ariyavāsā. Idhāvuso, bhikkhu pañcangavippahīno hoti, chaḷangasamannāgato,
ekārakkho, caturāpasseno, paṇunnapaccekasacco, samavayasaṭṭhesano,
anāvilasankappo, passaddhakāyasankhāro, suvimuttacitto, suvimuttapañño.</p>
<hr>

<p><span class="parno">343</span>
<a id="p_8D_1117" class="ms"></a>
Kathañcāvuso, bhikkhu pañcangavippahīno hoti? Idhāvuso, bhikkhuno kāmacchando
pahīno hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ
pahīnaṃ hoti, vicikicchā pahīnā hoti. Evaṃ kho, āvuso, bhikkhu
pañcangavippahīno hoti. (5.1)</p>

<p><span class="parno">344</span>
<a id="p_8D_1118" class="ms"></a>
Kathañcāvuso, bhikkhu chaḷangasamannāgato hoti? Idhāvuso, bhikkhu cakkhunā
rūpaṃ disvā neva sumano hoti na dummano, upekkhako viharati sato sampajāno.
Sotena saddaṃ sutvā … pe … manasā dhammaṃ viññāya neva sumano hoti na dummano,
upekkhako viharati sato sampajāno. Evaṃ kho, āvuso, bhikkhu chaḷangasamannāgato
hoti. (5.2)</p>

<p><span class="parno">345</span>
<a class="pts1" id="pts3.270"></a>
<a id="p_8D_1119" class="ms"></a>
Kathañcāvuso, bhikkhu ekārakkho hoti? Idhāvuso, bhikkhu satārakkhena cetasā
samannāgato hoti. Evaṃ kho, āvuso, bhikkhu ekārakkho hoti. (5.3)</p>

<p><span class="parno">346</span>
<a id="p_8D_1120" class="ms"></a>
Kathañcāvuso, bhikkhu caturāpasseno hoti? Idhāvuso, bhikkhu sankhāyekaṃ
paṭisevati, sankhāyekaṃ adhivāseti, sankhāyekaṃ parivajjeti, sankhāyekaṃ
vinodeti. Evaṃ kho, āvuso, bhikkhu caturāpasseno hoti. (5.4)</p>

<p><span class="parno">347</span>
<a id="p_8D_1121" class="ms"></a>
Kathañcāvuso, bhikkhu paṇunnapaccekasacco hoti? Idhāvuso, bhikkhuno yāni tāni
puthusamaṇabrāhmaṇānaṃ puthupaccekasaccāni, sabbāni tāni nunnāni honti
paṇunnāni cattāni vantāni muttāni pahīnāni paṭinissaṭṭhāni. Evaṃ kho, āvuso,
bhikkhu paṇunnapaccekasacco hoti. (5.5)</p>

<p><span class="parno">348</span>
<a id="p_8D_1122" class="ms"></a>
Kathañcāvuso, bhikkhu samavayasaṭṭhesano hoti? Idhāvuso, bhikkhuno kāmesanā
pahīnā hoti, bhavesanā pahīnā hoti, brahmacariyesanā paṭippassaddhā. Evaṃ kho,
āvuso, bhikkhu samavayasaṭṭhesano hoti. (5.6)</p>

<p><span class="parno">349</span>
<a id="p_8D_1123" class="ms"></a>
Kathañcāvuso, bhikkhu anāvilasankappo hoti? Idhāvuso, bhikkhuno kāmasankappo
pahīno hoti, byāpādasankappo pahīno hoti, vihiṃsāsankappo pahīno hoti. Evaṃ
kho, āvuso, bhikkhu anāvilasankappo hoti. (5.7)</p>

<p><span class="parno">350</span>
<a id="p_8D_1124" class="ms"></a>
Kathañcāvuso, bhikkhu passaddhakāyasankhāro hoti? Idhāvuso, bhikkhu sukhassa ca
pahānā dukkhassa ca pahānā pubbeva somanassadomanassānaṃ atthangamā
adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati.
Evaṃ kho, āvuso, bhikkhu passaddhakāyasankhāro hoti. (5.8)</p>

<p><span class="parno">351</span>
<a id="p_8D_1125" class="ms"></a>
Kathañcāvuso, bhikkhu suvimuttacitto hoti? Idhāvuso, bhikkhuno rāgā cittaṃ
vimuttaṃ hoti, dosā cittaṃ vimuttaṃ hoti, mohā cittaṃ vimuttaṃ hoti. Evaṃ kho,
āvuso, bhikkhu suvimuttacitto hoti. (5.9)</p>

<p><span class="parno">352</span>
<a class="pts1" id="pts3.271"></a>
<a id="p_8D_1126" class="ms"></a>
Kathañcāvuso, bhikkhu suvimuttapañño hoti? Idhāvuso, bhikkhu ‘rāgo me pahīno
ucchinnamūlo tālāvatthukato anabhāvankato āyatiṃ anuppādadhammo’ti pajānāti.
‘Doso me pahīno ucchinnamūlo tālāvatthukato anabhāvankato āyatiṃ
anuppādadhammo’ti pajānāti. ‘Moho me pahīno ucchinnamūlo tālāvatthukato
anabhāvankato āyatiṃ anuppādadhammo’ti pajānāti. Evaṃ kho, āvuso, bhikkhu
suvimuttapañño hoti. (5.10)</p>
<hr>

<p><span class="parno">353</span>
<a id="p_8D_1127" class="ms"></a>
Dasa asekkhā dhammā—asekkhā sammādiṭṭhi, asekkho sammāsankappo, asekkhā
sammāvācā, asekkho sammākammanto, asekkho sammāājīvo, asekkho sammāvāyāmo,
asekkhā sammāsati, asekkho sammāsamādhi, asekkhaṃ sammāñāṇaṃ, asekkhā
sammāvimutti. <span class="brnum">(6)</span></p>
<hr>

<p><span class="parno">354</span>
<a id="p_8D_1128" class="ms"></a>
Ime kho, āvuso, tena bhagavatā jānatā passatā arahatā sammāsambuddhena dasa
dhammā sammadakkhātā. Tattha sabbeheva sangāyitabbaṃ na vivaditabbaṃ,
yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya
bahujanasukhāya lokānukampāya atthāya hitāya sukhāya devamanussānan"ti.</p>

<p><span class="parno">355</span><a class="wp" id="wp3.4"></a>
<a id="p_8D_1129" class="ms"></a>
<a class="msdiv" id="msdiv_349"></a>
Atha kho bhagavā uṭṭhahitvā āyasmantaṃ sāriputtaṃ āmantesi: "sādhu sādhu,
sāriputta, sādhu kho tvaṃ, sāriputta, bhikkhūnaṃ sangītipariyāyaṃ abhāsī"ti.</p>

<p><span class="parno">356</span>
<a id="p_8D_1130" class="ms"></a>
Idamavocāyasmā sāriputto, samanuñño satthā ahosi. Attamanā te bhikkhū āyasmato
sāriputtassa bhāsitaṃ abhinandunti.</p>
<p class="endsutta">Sangītisuttaṃ niṭṭhitaṃ dasamaṃ.</p>
</div>
</section>
<div id="nextprev"><a id="previous-sutta" href="./dn32.html"></a><a id="next-sutta" href="./dn34.html"></a></div>
</div>
<footer>
<div id="breadcrumbs">
<a href="../home/index.html">Home</a><a href="../dn/dn.html">Digha Nikaya</a>DN33: Sangīti Sutta
</div>
<a id="bottom"></a>
</footer>
</div>
<script src="../js/footer.js"></script>
</body>
</html>
