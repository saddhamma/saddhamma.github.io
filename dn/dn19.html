<!DOCTYPE html>
<html>
<head>
<meta charset=utf-8>
<link rel="icon" type="image/x-icon" href="../images/buddha.jpg">
<title>Digha Nikaya 19</title>
</head>
<body>
<div id="container">
<header>
<script src="../js/jquery-1.10.2.min.js"></script>
<link rel="stylesheet" href="../css/menu.css">
<link rel="stylesheet" href="../css/css.css">
<div id="eng_searchlink"> <span><a href="../home/engsearch.html" >Search English Content</a></span></div>
<div id="pali_searchlink"> <span><a href="../home/palisearch.html" >Search Pali Content</a></span></div>

<div class="logotext">
<a href="../home/index.html"><span>Saddhamma Study Group</span></a>
</div>
<nav>
<div id="navbar">
<ul id="css3menu0" >
<li class="topfirst" id="home"><a href="../home/index.html">Home</a></li>
<li class="topmenu" id="ssg"><a href="../ssg/ssg.html">↓ Study Guides</a>
<li class="topmenu" id="dn"><a class="pressed" href="../dn/dn.html">Digha Nikaya</a></li>
<li class="topmenu" id="mn"><a href="../mn/mn.html">Majjhima Nikaya</a></li>
	<li class="topmenu" id="sn"><a href="../sn/sn.html">↓ Samyutta Nikaya</a>
		<ul>
		<li><a href="../sn/sn01.html">Part 1 - The Book with Verses</a></li>
			<li><a href="../sn/sn02.html">Part 2 - The Book of Causation</a></li>
			<li><a href="../sn/sn03.html">Part 3 - The Book of the Aggregates</a></li>
			<li><a href="../sn/sn04.html">Part 4 - The Book of the Six Sense Bases</a></li>
			<li><a href="../sn/sn05.html" title="Part 5 - The Great Book">Part 5 - The Great Book</a></li>
		</ul>
	</li>
		<li class="topmenu" id="an"><a href="../an/an.html">↓ Anguttara Nikaya</a>
			<ul>
			<li><a href="../an/an1.html">The Ones</a></li>
			<li><a href="../an/an2.html">The Twos</a></li>
			<li><a href="../an/an3.html">The Threes</a></li>
			<li><a href="../an/an4.html">The Fours</a></li>
			<li><a href="../an/an5.html">The Fives</a></li>
			<li><a href="../an/an6.html">The Sixes</a></li>
			<li><a href="../an/an7.html">The Sevens</a></li>
			<li><a href="../an/an8.html">The Eights</a></li>
			<li><a href="../an/an9.html">The Nines</a></li>
			<li><a href="../an/an10.html">The Tens</a></li>
			<li><a href="../an/an11.html">The Elevens</a></li>
			</ul>
		</li>
	<li class="topmenu" id="kn"><a href="../kn/kn.html">↓ Khuddaka Nikaya</a>
			<ul>
			<li><a href="../dhp/dhp.html" title="The Dhammapada">The Dhammapada</a></li>
			<li><a href="../snp/snp.html">Sutta Nipata</a></li>
			<li><a href="../ud/ud.html">Udana</a></li>
			<li><a href="../it/it.html">Itivuttaka</a></li>
			<li><a href="../tha/tha.html">The Theragatha</a></li>
			<li><a href="../thi/thi.html">The Therigatha</a></li>
			</ul>
	</li>
	<li class="toplast" id="vi"><a href="../vi/vi.html">↓ Vinaya Pitaka</a>
		<ul>
			<li><a href="../vi/kd.html">Khandaka</a></li>
			<li><a href="../vi/bu-vb.html" title="Monk's Rules">Bhikkhu Vibhanga</a></li>
			<li><a href="../vi/bu-pt.html" title="Bhikkhu Pātimokkha">Bhikkhu Pātimokkha</a></li>
			<li><a href="../vi/bi-pt.html" title="Bhikkhunī Pātimokkha">Bhikkhunī Patimokkha</a></li>
			<li><a href="../vi/bi-vb.html" title="Nuns Rules">Bhikkhuni Vibhanga</a></li>
			<li><a href="../bmc/bmc.html">Buddhist Monastic Code 1</a></li>
      <li><a href="../bmc/bmc2.html">Buddhist Monastic Code 2</a></li>
		</ul>
	</li>
</ul>
</div> <!--navbar-->
</nav>
<div class="controlpanel" id="controlpanel"><!--controlpanel-->
<ul>
	<li>
	<ul class="inner">
		<li><a href="#" title="Page Top" >&nbsp;▲&nbsp;</a>
		<li class="nextprev">
			<button class="palitoggle"
				id="pali"
				type="button"
				title="Display Pali and activate Lookup Dictionary"
				style="width:2.8em; padding: 0 2px;">Pali</button>
		</li>
		<li><a href="#bottom" title="Page Bottom">&nbsp;▼&nbsp;</a>
	</ul>
	</li>
</ul>
</div> <!--controlpanel-->
</header>
<div id="content">
<h2>Digha Nikaya</h2>
<h2>DN19: Mahāgovinda Sutta - The Great Steward</h2>

<div id="metaarea">
<ul class="translator">
<li>A Saddhamma Study Group translation from the Pāḷi text (coming sooner or later).</li>
</ul>
</div>

<section class="raw_sutta">
<div lang="en">
</div>

<div lang="pi">
<hr>

<p><span class="parno">1</span>
<a class="pts1" id="pts2.220"></a>
<a id="p_7D_644" class="ms"></a>
<a class="msdiv" id="msdiv_293"></a>
<span class="evam">Evaṃ me sutaṃ—​</span>   ekaṃ samayaṃ bhagavā rājagahe viharati gijjhakūṭe pabbate. Atha kho
pañcasikho gandhabbaputto abhikkantāya rattiyā abhikkantavaṇṇo kevalakappaṃ
gijjhakūṭaṃ pabbataṃ obhāsetvā yena bhagavā tenupasankami; upasankamitvā
bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho pañcasikho
gandhabbaputto bhagavantaṃ etadavoca: "yaṃ kho me, bhante, devānaṃ tāvatiṃsānaṃ
sammukhā sutaṃ sammukhā paṭiggahitaṃ, ārocemi taṃ bhagavato"ti. "Ārocehi me
tvaṃ, pañcasikhā"ti bhagavā avoca.</p>
<h2>1. Devasabhā</h2>

<p><span class="parno">2</span><a class="wp" id="wp2"></a>
<a class="pts1" id="pts2.221"></a>
<a id="p_7D_645" class="ms"></a>
<a class="msdiv" id="msdiv_294"></a>
"Purimāni, bhante, divasāni purimatarāni tadahuposathe pannarase pavāraṇāya
puṇṇāya puṇṇamāya rattiyā kevalakappā ca devā tāvatiṃsā sudhammāyaṃ sabhāyaṃ
sannisinnā honti sannipatitā; mahatī ca dibbaparisā samantato nisinnā honti,
cattāro ca mahārājāno catuddisā nisinnā honti; puratthimāya disāya dhataraṭṭho
mahārājā pacchimābhimukho nisinno hoti deve purakkhatvā; dakkhiṇāya disāya
virūḷhako mahārājā uttarābhimukho nisinno hoti deve purakkhatvā; pacchimāya
disāya virūpakkho mahārājā puratthābhimukho nisinno hoti deve purakkhatvā;
uttarāya disāya vessavaṇo mahārājā dakkhiṇābhimukho nisinno hoti deve
purakkhatvā. Yadā, bhante, kevalakappā ca devā tāvatiṃsā sudhammāyaṃ sabhāyaṃ
sannisinnā honti sannipatitā, mahatī ca dibbaparisā samantato nisinnā honti,
cattāro ca mahārājāno catuddisā nisinnā honti, idaṃ nesaṃ hoti āsanasmiṃ; atha
pacchā amhākaṃ āsanaṃ hoti.</p>

<p><span class="parno">3</span><a class="wp" id="wp3"></a>
<a id="p_7D_646" class="ms"></a>
Ye te, bhante, devā bhagavati brahmacariyaṃ caritvā adhunūpapannā
tāvatiṃsakāyaṃ, te aññe deve atirocanti vaṇṇena ceva yasasā ca. Tena sudaṃ,
bhante, devā tāvatiṃsā attamanā honti pamuditā pītisomanassajātā; ‘dibbā vata
bho kāyā paripūrenti, hāyanti asurakāyā’ti.</p>
<hr>

<p><span class="parno">4</span>
<a id="p_7D_647" class="ms"></a>
<a class="msdiv" id="msdiv_295"></a>
Atha kho, bhante, sakko devānamindo devānaṃ tāvatiṃsānaṃ sampasādaṃ viditvā
imāhi gāthāhi anumodi: </p>
<blockquote>

<p><span class="parno">5</span>
<a id="p_7D_648" class="ms"></a>
‘Modanti vata bho devā,<br>
tāvatiṃsā sahindakā;<br>
Tathāgataṃ namassantā,<br>
dhammassa ca sudhammataṃ.
</p>

<p><span class="parno">6</span>
<a id="p_7D_649" class="ms"></a>
Nave deve ca passantā,<br>
vaṇṇavante yasassine;<br>
Sugatasmiṃ brahmacariyaṃ,<br>
caritvāna idhāgate.
</p>

<p><span class="parno">7</span>
<a id="p_7D_650" class="ms"></a>
Te aññe atirocanti,<br>
vaṇṇena yasasāyunā;<br>
Sāvakā bhūripaññassa,<br>
visesūpagatā idha.
</p>

<p><span class="parno">8</span>
<a id="p_7D_651" class="ms"></a>
Idaṃ disvāna nandanti,<br>
tāvatiṃsā sahindakā;<br>
Tathāgataṃ namassantā,<br>
dhammassa ca sudhammatan’ti.
</p>
</blockquote>

<p><span class="parno">9</span>
<a class="pts1" id="pts2.222"></a>
<a id="p_7D_652" class="ms"></a>
Tena sudaṃ, bhante, devā tāvatiṃsā bhiyyoso mattāya attamanā honti pamuditā
pītisomanassajātā; ‘dibbā vata bho, kāyā paripūrenti, hāyanti asurakāyā’ti.</p>
<h2>2. Aṭṭhayathābhuccavaṇṇa</h2>

<p><span class="parno">10</span><a class="wp" id="wp4"></a>
<a id="p_7D_653" class="ms"></a>
<a class="msdiv" id="msdiv_296"></a>
Atha kho, bhante, sakko devānamindo devānaṃ tāvatiṃsānaṃ sampasādaṃ viditvā
deve tāvatiṃse āmantesi: ‘iccheyyātha no tumhe, mārisā, tassa bhagavato aṭṭha
yathābhucce vaṇṇe sotun’ti? ‘Icchāma mayaṃ, mārisa, tassa bhagavato aṭṭha
yathābhucce vaṇṇe sotun’ti. Atha kho, bhante, sakko devānamindo devānaṃ
tāvatiṃsānaṃ bhagavato aṭṭha yathābhucce vaṇṇe payirudāhāsi: </p>

<p><span class="parno">11</span><a class="wp" id="wp5"></a>
<a id="p_7D_654" class="ms"></a>
‘Taṃ kiṃ maññanti, bhonto devā tāvatiṃsā? Yāvañca so bhagavā bahujanahitāya
paṭipanno bahujanasukhāya lokānukampāya atthāya hitāya sukhāya devamanussānaṃ.
Evaṃ bahujanahitāya paṭipannaṃ bahujanasukhāya lokānukampāya atthāya hitāya
sukhāya devamanussānaṃ imināpangena samannāgataṃ satthāraṃ neva atītaṃse
samanupassāma, na panetarahi, aññatra tena bhagavatā. <span class="brnum">(1)</span></p>

<p><span class="parno">12</span><a class="wp" id="wp6"></a>
<a id="p_7D_655" class="ms"></a>
Svākkhāto kho pana tena bhagavatā dhammo sandiṭṭhiko akāliko ehipassiko
opaneyyiko paccattaṃ veditabbo viññūhi. Evaṃ opaneyyikassa dhammassa desetāraṃ
imināpangena samannāgataṃ satthāraṃ neva atītaṃse samanupassāma, na panetarahi,
aññatra tena bhagavatā. <span class="brnum">(2)</span></p>

<p><span class="parno">13</span><a class="wp" id="wp7"></a>
<a class="pts1" id="pts2.223"></a>
<a id="p_7D_656" class="ms"></a>
"Idaṃ kusalan"ti kho pana tena bhagavatā supaññattaṃ, "idaṃ akusalan"ti
supaññattaṃ. "Idaṃ sāvajjaṃ idaṃ anavajjaṃ, idaṃ sevitabbaṃ idaṃ na sevitabbaṃ,
idaṃ hīnaṃ idaṃ paṇītaṃ, idaṃ kaṇhasukkasappaṭibhāgan"ti supaññattaṃ. Evaṃ
kusalākusala&shy;sāvajjānavajja&shy;sevitabbāsevitabba&shy;hīnapaṇītakaṇha&shy;sukkasappaṭibhāgānaṃ dhammānaṃ paññāpetāraṃ imināpangena samannāgataṃ satthāraṃ neva atītaṃse samanupassāma, na panetarahi, aññatra tena bhagavatā. <span class="brnum">(3)</span></p>

<p><span class="parno">14</span><a class="wp" id="wp8"></a>
<a id="p_7D_657" class="ms"></a>
Supaññattā kho pana tena bhagavatā sāvakānaṃ nibbānagāminī paṭipadā, saṃsandati
nibbānañca paṭipadā ca. Seyyathāpi nāma gangodakaṃ yamunodakena saṃsandati
sameti; evameva supaññattā tena bhagavatā sāvakānaṃ nibbānagāminī paṭipadā,
saṃsandati nibbānañca paṭipadā ca. Evaṃ nibbānagāminiyā paṭipadāya paññāpetāraṃ
imināpangena samannāgataṃ satthāraṃ neva atītaṃse samanupassāma, na panetarahi,
aññatra tena bhagavatā. <span class="brnum">(4)</span></p>

<p><span class="parno">15</span><a class="wp" id="wp9"></a>
<a class="pts1" id="pts2.224"></a>
<a id="p_7D_658" class="ms"></a>
<span class="var" title="abhinippanno (pts1, mr)" id="note341">Abhinipphanno</span> kho pana tassa bhagavato lābho abhinipphanno siloko, yāva maññe
khattiyā sampiyāyamānarūpā viharanti, vigatamado kho pana so bhagavā āhāraṃ
āhāreti. Evaṃ vigatamadaṃ āhāraṃ āharayamānaṃ imināpangena samannāgataṃ
satthāraṃ neva atītaṃse samanupassāma, na panetarahi, aññatra tena bhagavatā. <span class="brnum">(5)</span></p>

<p><span class="parno">16</span><a class="wp" id="wp10"></a>
<a id="p_7D_659" class="ms"></a>
Laddhasahāyo kho pana so bhagavā sekhānañceva paṭipannānaṃ khīṇāsavānañca
vusitavataṃ. Te bhagavā apanujja ekārāmataṃ anuyutto viharati. Evaṃ ekārāmataṃ
anuyuttaṃ imināpangena samannāgataṃ satthāraṃ neva atītaṃse samanupassāma, na
panetarahi, aññatra tena bhagavatā. <span class="brnum">(6)</span></p>

<p><span class="parno">17</span><a class="wp" id="wp11"></a>
<a id="p_7D_660" class="ms"></a>
Yathāvādī kho pana so bhagavā tathākārī, yathākārī tathāvādī, iti yathāvādī
tathākārī, yathākārī tathāvādī. Evaṃ dhammānudhammappaṭipannaṃ imināpangena
samannāgataṃ satthāraṃ neva atītaṃse samanupassāma, na panetarahi, aññatra tena
bhagavatā. <span class="brnum">(7)</span></p>

<p><span class="parno">18</span><a class="wp" id="wp12"></a>
<a id="p_7D_661" class="ms"></a>
Tiṇṇavicikiccho kho pana so bhagavā vigatakathankatho pariyositasankappo
ajjhāsayaṃ ādibrahmacariyaṃ. Evaṃ tiṇṇavicikicchaṃ vigatakathankathaṃ
pariyositasankappaṃ ajjhāsayaṃ ādibrahmacariyaṃ imināpangena samannāgataṃ
satthāraṃ neva atītaṃse samanupassāma, na panetarahi, aññatra tena
bhagavatā’ti. <span class="brnum">(8)</span></p>

<p><span class="parno">19</span>
<a id="p_7D_662" class="ms"></a>
<a class="msdiv" id="msdiv_297"></a>
Ime kho, bhante, sakko devānamindo devānaṃ tāvatiṃsānaṃ bhagavato aṭṭha
yathābhucce vaṇṇe payirudāhāsi. Tena sudaṃ, bhante, devā tāvatiṃsā bhiyyoso
mattāya attamanā honti pamuditā pītisomanassajātā bhagavato aṭṭha yathābhucce
vaṇṇe sutvā. <a class="wp" id="wp13"></a>Tatra, bhante, ekacce devā evamāhaṃsu: ‘aho vata, mārisā, cattāro
sammāsambuddhā loke uppajjeyyuṃ dhammañca deseyyuṃ yathariva bhagavā. Tadassa
bahujanahitāya bahujanasukhāya lokānukampāya atthāya hitāya sukhāya
devamanussānan’ti. Ekacce devā evamāhaṃsu: ‘tiṭṭhantu, mārisā, cattāro
sammāsambuddhā, aho vata, mārisā, tayo sammāsambuddhā loke uppajjeyyuṃ
dhammañca deseyyuṃ yathariva bhagavā. Tadassa bahujanahitāya bahujanasukhāya
lokānukampāya atthāya hitāya sukhāya devamanussānan’ti. Ekacce devā evamāhaṃsu:
‘tiṭṭhantu, mārisā, tayo sammāsambuddhā, aho vata, mārisā, dve sammāsambuddhā
loke uppajjeyyuṃ dhammañca deseyyuṃ yathariva bhagavā. Tadassa bahujanahitāya
bahujanasukhāya lokānukampāya atthāya hitāya sukhāya devamanussānan’ti.</p>
<hr>

<p><span class="parno">20</span><a class="wp" id="wp14"></a>
<a class="pts1" id="pts2.225"></a>
<a id="p_7D_663" class="ms"></a>
<a class="msdiv" id="msdiv_298"></a>
Evaṃ vutte, bhante, sakko devānamindo deve tāvatiṃse etadavoca: ‘aṭṭhānaṃ kho
etaṃ, mārisā, anavakāso, yaṃ ekissā lokadhātuyā dve arahanto sammāsambuddhā
apubbaṃ acarimaṃ uppajjeyyuṃ, netaṃ ṭhānaṃ vijjati. Aho vata, mārisā, so
bhagavā appābādho appātanko ciraṃ dīghamaddhānaṃ tiṭṭheyya. Tadassa
bahujanahitāya bahujanasukhāya lokānukampāya atthāya hitāya sukhāya
devamanussānan’ti. Atha kho, bhante, yenatthena devā tāvatiṃsā sudhammāyaṃ
sabhāyaṃ sannisinnā honti sannipatitā, taṃ atthaṃ cintayitvā taṃ atthaṃ
mantayitvā vuttavacanāpi taṃ cattāro mahārājāno tasmiṃ atthe honti.
Paccānusiṭṭhavacanāpi taṃ cattāro mahārājāno tasmiṃ atthe honti, sakesu sakesu
āsanesu ṭhitā avipakkantā.</p>
<blockquote>

<p><span class="parno">21</span>
<a id="p_7D_664" class="ms"></a>
Te vuttavākyā rājāno,<br>
paṭiggayhānusāsaniṃ;<br>
Vippasannamanā santā,<br>
aṭṭhaṃsu samhi āsaneti.
</p>
</blockquote>
<hr>

<p><span class="parno">22</span><a class="wp" id="wp15"></a>
<a id="p_7D_665" class="ms"></a>
<a class="msdiv" id="msdiv_299"></a>
Atha kho, bhante, uttarāya disāya uḷāro āloko sañjāyi, obhāso pāturahosi
atikkammeva devānaṃ devānubhāvaṃ. Atha kho, bhante, sakko devānamindo deve
tāvatiṃse āmantesi: ‘yathā kho, mārisā, nimittāni dissanti, uḷāro āloko
sañjāyati, obhāso pātubhavati, brahmā pātubhavissati; brahmuno hetaṃ
pubbanimittaṃ pātubhāvāya, yadidaṃ āloko sañjāyati obhāso pātubhavatīti.</p>
<blockquote>

<p><span class="parno">23</span>
<a id="p_7D_666" class="ms"></a>
Yathā nimittā dissanti,<br>
brahmā pātubhavissati;<br>
Brahmuno hetaṃ nimittaṃ,<br>
obhāso vipulo mahā’ti.
</p>
</blockquote>
<h2>3. Sanankumārakathā</h2>

<p><span class="parno">24</span><a class="wp" id="wp16"></a>
<a class="pts1" id="pts2.226"></a>
<a id="p_7D_667" class="ms"></a>
<a class="msdiv" id="msdiv_300"></a>
Atha kho, bhante, devā tāvatiṃsā yathāsakesu āsanesu nisīdiṃsu: ‘obhāsametaṃ
ñassāma, yaṃvipāko bhavissati, sacchikatvāva naṃ gamissāmā’ti. Cattāropi
mahārājāno yathāsakesu āsanesu nisīdiṃsu: ‘obhāsametaṃ ñassāma, yaṃvipāko
bhavissati, sacchikatvāva naṃ gamissāmā’ti. Idaṃ sutvā devā tāvatiṃsā ekaggā
samāpajjiṃsu: ‘obhāsametaṃ ñassāma, yaṃvipāko bhavissati, sacchikatvāva naṃ
gamissāmā’ti.</p>

<p><span class="parno">25</span>
<a class="pts1" id="pts2.227"></a>
<a id="p_7D_668" class="ms"></a>
Yadā, bhante, brahmā sanankumāro devānaṃ tāvatiṃsānaṃ pātubhavati, oḷārikaṃ
attabhāvaṃ abhinimminitvā pātubhavati. Yo kho pana, bhante, brahmuno
pakativaṇṇo, anabhisambhavanīyo so devānaṃ tāvatiṃsānaṃ cakkhupathasmiṃ. Yadā,
bhante, brahmā sanankumāro devānaṃ tāvatiṃsānaṃ pātubhavati, so aññe deve
atirocati vaṇṇena ceva yasasā ca. Seyyathāpi, bhante, so vaṇṇo viggaho mānusaṃ
viggahaṃ atirocati; evameva kho, bhante, yadā brahmā sanankumāro devānaṃ
tāvatiṃsānaṃ pātubhavati, so aññe deve atirocati vaṇṇena ceva yasasā ca. Yadā,
bhante, brahmā sanankumāro devānaṃ tāvatiṃsānaṃ pātubhavati, na tassaṃ
parisāyaṃ koci devo abhivādeti vā paccuṭṭheti vā āsanena vā nimanteti. Sabbeva
tuṇhībhūtā pañjalikā pallankena nisīdanti: ‘yassadāni devassa pallankaṃ
icchissati brahmā sanankumāro, tassa devassa pallanke nisīdissatī’ti. Yassa kho
pana, bhante, devassa brahmā sanankumāro pallanke nisīdati, uḷāraṃ so labhati
devo vedapaṭilābhaṃ, uḷāraṃ so labhati devo somanassapaṭilābhaṃ. Seyyathāpi,
bhante, rājā khattiyo muddhāvasitto adhunābhisitto rajjena, uḷāraṃ so labhati
vedapaṭilābhaṃ, uḷāraṃ so labhati somanassapaṭilābhaṃ; evameva kho, bhante,
yassa devassa brahmā sanankumāro pallanke nisīdati, uḷāraṃ so labhati devo
vedapaṭilābhaṃ, uḷāraṃ so labhati devo somanassapaṭilābhaṃ. <a class="wp" id="wp17"></a>Atha, bhante,
brahmā sanankumāro devānaṃ tāvatiṃsānaṃ sampasādaṃ viditvā antarahito imāhi
gāthāhi anumodi: </p>
<hr>
<blockquote>

<p><span class="parno">26</span>
<a id="p_7D_669" class="ms"></a>
‘Modanti vata bho devā,<br>
tāvatiṃsā sahindakā;<br>
Tathāgataṃ namassantā,<br>
dhammassa ca sudhammataṃ.
</p>

<p><span class="parno">27</span>
<a id="p_7D_670" class="ms"></a>
Nave deve ca passantā,<br>
vaṇṇavante yasassine;<br>
Sugatasmiṃ brahmacariyaṃ,<br>
caritvāna idhāgate.
</p>

<p><span class="parno">28</span>
<a id="p_7D_671" class="ms"></a>
Te aññe atirocanti,<br>
vaṇṇena yasasāyunā;<br>
Sāvakā bhūripaññassa,<br>
visesūpagatā idha.
</p>

<p><span class="parno">29</span>
<a id="p_7D_672" class="ms"></a>
Idaṃ disvāna nandanti,<br>
tāvatiṃsā sahindakā;<br>
Tathāgataṃ namassantā,<br>
dhammassa ca sudhammatan’ti.
</p>
</blockquote>
<hr>

<p><span class="parno">30</span><a class="wp" id="wp18"></a>
<a class="pts1" id="pts2.228"></a>
<a id="p_7D_673" class="ms"></a>
<a class="msdiv" id="msdiv_301"></a>
Imamatthaṃ, bhante, brahmā sanankumāro abhāsittha. Imamatthaṃ, bhante, brahmuno
sanankumārassa bhāsato aṭṭhangasamannāgato saro hoti vissaṭṭho ca viññeyyo ca
mañju ca savanīyo ca bindu ca avisārī ca gambhīro ca ninnādī ca. Yathāparisaṃ
kho pana, bhante, brahmā sanankumāro sarena viññāpeti, na cassa bahiddhā
parisāya ghoso niccharati. Yassa kho pana, bhante, evaṃ aṭṭhangasamannāgato
saro hoti, so vuccati ‘brahmassaro’ti. <a class="wp" id="wp19"></a>Atha kho, bhante, devā tāvatiṃsā
brahmānaṃ sanankumāraṃ etadavocuṃ: ‘sādhu, mahābrahme, etadeva mayaṃ sankhāya
modāma; atthi ca sakkena devānamindena tassa bhagavato aṭṭha yathābhuccā vaṇṇā
bhāsitā; te ca mayaṃ sankhāya modāmā’ti.</p>
<h2>4. Aṭṭhayathābhuccavaṇṇa</h2>

<p><span class="parno">31</span>
<a id="p_7D_674" class="ms"></a>
<a class="msdiv" id="msdiv_302"></a>
Atha, bhante, brahmā sanankumāro sakkaṃ devānamindaṃ etadavoca: ‘sādhu,
devānaminda, mayampi tassa bhagavato aṭṭha yathābhucce vaṇṇe suṇeyyāmā’ti.
‘Evaṃ, mahābrahme’ti kho, bhante, sakko devānamindo brahmuno sanankumārassa
bhagavato aṭṭha yathābhucce vaṇṇe payirudāhāsi.</p>
<hr>

<p><span class="parno">32</span><a class="wp" id="wp20"></a>
<a id="p_7D_675" class="ms"></a>
‘Taṃ kiṃ maññati, bhavaṃ mahābrahmā? Yāvañca so bhagavā bahujanahitāya
paṭipanno bahujanasukhāya lokānukampāya atthāya hitāya sukhāya devamanussānaṃ.
Evaṃ bahujanahitāya paṭipannaṃ bahujanasukhāya lokānukampāya atthāya hitāya
sukhāya devamanussānaṃ imināpangena samannāgataṃ satthāraṃ neva atītaṃse
samanupassāma, na panetarahi, aññatra tena bhagavatā. <span class="brnum">(1)</span></p>

<p><span class="parno">33</span><a class="wp" id="wp21"></a>
<a id="p_7D_676" class="ms"></a>
Svākkhāto kho pana tena bhagavatā dhammo sandiṭṭhiko akāliko ehipassiko
opaneyyiko paccattaṃ veditabbo viññūhi. Evaṃ opaneyyikassa dhammassa desetāraṃ
imināpangena samannāgataṃ satthāraṃ neva atītaṃse samanupassāma, na panetarahi,
aññatra tena bhagavatā. <span class="brnum">(2)</span></p>

<p><span class="parno">34</span><a class="wp" id="wp22"></a>
<a class="pts1" id="pts2.229"></a>
<a id="p_7D_677" class="ms"></a>
"Idaṃ kusalan"ti kho pana tena bhagavatā supaññattaṃ, "idaṃ akusalan"ti
supaññattaṃ, "idaṃ sāvajjaṃ idaṃ anavajjaṃ, idaṃ sevitabbaṃ idaṃ na sevitabbaṃ,
idaṃ hīnaṃ idaṃ paṇītaṃ, idaṃ kaṇhasukkasappaṭibhāgan"ti supaññattaṃ. Evaṃ
kusalākusala&shy;sāvajjānavajja&shy;sevitabbāsevitabba&shy;hīnapaṇītakaṇhasukka&shy;sappaṭibhāgānaṃ dhammānaṃ paññāpetāraṃ. Imināpangena samannāgataṃ satthāraṃ neva atītaṃse samanupassāma, na panetarahi, aññatra tena bhagavatā. <span class="brnum">(3)</span></p>

<p><span class="parno">35</span><a class="wp" id="wp23"></a>
<a id="p_7D_678" class="ms"></a>
Supaññattā kho pana tena bhagavatā sāvakānaṃ nibbānagāminī paṭipadā saṃsandati
nibbānañca paṭipadā ca. Seyyathāpi nāma gangodakaṃ yamunodakena saṃsandati
sameti; evameva supaññattā tena bhagavatā sāvakānaṃ nibbānagāminī paṭipadā
saṃsandati nibbānañca paṭipadā ca. Evaṃ nibbānagāminiyā paṭipadāya paññāpetāraṃ
imināpangena samannāgataṃ satthāraṃ neva atītaṃse samanupassāma, na panetarahi,
aññatra tena bhagavatā. <span class="brnum">(4)</span></p>

<p><span class="parno">36</span><a class="wp" id="wp24"></a>
<a id="p_7D_679" class="ms"></a>
Abhinipphanno kho pana tassa bhagavato lābho abhinipphanno siloko, yāva maññe
khattiyā sampiyāyamānarūpā viharanti. Vigatamado kho pana so bhagavā āhāraṃ
āhāreti. Evaṃ vigatamadaṃ āhāraṃ āharayamānaṃ imināpangena samannāgataṃ
satthāraṃ neva atītaṃse samanupassāma, na panetarahi, aññatra tena bhagavatā. <span class="brnum">(5)</span></p>

<p><span class="parno">37</span><a class="wp" id="wp25"></a>
<a id="p_7D_680" class="ms"></a>
Laddhasahāyo kho pana so bhagavā sekhānañceva paṭipannānaṃ khīṇāsavānañca
vusitavataṃ, te bhagavā apanujja ekārāmataṃ anuyutto viharati. Evaṃ ekārāmataṃ
anuyuttaṃ imināpangena samannāgataṃ satthāraṃ neva atītaṃse samanupassāma, na
panetarahi, aññatra tena bhagavatā. <span class="brnum">(6)</span></p>

<p><span class="parno">38</span><a class="wp" id="wp26"></a>
<a id="p_7D_681" class="ms"></a>
Yathāvādī kho pana so bhagavā tathākārī, yathākārī tathāvādī; iti yathāvādī
tathākārī, yathākārī tathāvādī. Evaṃ dhammānudhammappaṭippannaṃ imināpangena
samannāgataṃ satthāraṃ neva atītaṃse samanupassāma, na panetarahi, aññatra tena
bhagavatā. <span class="brnum">(7)</span></p>

<p><span class="parno">39</span><a class="wp" id="wp27"></a>
<a class="pts1" id="pts2.230"></a>
<a id="p_7D_682" class="ms"></a>
Tiṇṇavicikiccho kho pana so bhagavā vigatakathankatho pariyositasankappo
ajjhāsayaṃ ādibrahmacariyaṃ. Evaṃ tiṇṇavicikicchaṃ vigatakathankathaṃ
pariyositasankappaṃ ajjhāsayaṃ ādibrahmacariyaṃ. Imināpangena samannāgataṃ
satthāraṃ neva atītaṃse samanupassāma, na panetarahi, aññatra tena
bhagavatā’ti. <span class="brnum">(8)</span></p>
<hr>

<p><span class="parno">40</span><a class="wp" id="wp28"></a>
<a id="p_7D_683" class="ms"></a>
<a class="msdiv" id="msdiv_303"></a>
Ime kho, bhante, sakko devānamindo brahmuno sanankumārassa bhagavato aṭṭha
yathābhucce vaṇṇe payirudāhāsi. Tena sudaṃ, bhante, brahmā sanankumāro attamano
hoti pamudito pītisomanassajāto bhagavato aṭṭha yathābhucce vaṇṇe sutvā. Atha,
bhante, brahmā sanankumāro oḷārikaṃ attabhāvaṃ abhinimminitvā kumāravaṇṇī hutvā
pañcasikho devānaṃ tāvatiṃsānaṃ pāturahosi. So vehāsaṃ abbhuggantvā ākāse
antalikkhe pallankena nisīdi. Seyyathāpi, bhante, balavā puriso supaccatthate
vā pallanke same vā bhūmibhāge pallankena nisīdeyya; evameva kho, bhante,
brahmā sanankumāro vehāsaṃ abbhuggantvā ākāse antalikkhe pallankena nisīditvā
deve tāvatiṃse āmantesi: </p>
<h2>5. Govindabrāhmaṇavatthu</h2>

<p><span class="parno">41</span>
<a id="p_7D_684" class="ms"></a>
<a class="msdiv" id="msdiv_304"></a>
‘Taṃ kiṃ maññanti, bhonto devā tāvatiṃsā, yāva dīgharattaṃ mahāpaññova so
bhagavā ahosi.</p>

<p><span class="parno">42</span><a class="wp" id="wp29"></a>
<a class="pts1" id="pts2.231"></a>
<a id="p_7D_685" class="ms"></a>
Bhūtapubbaṃ, bho, rājā disampati nāma ahosi. Disampatissa rañño govindo nāma
brāhmaṇo purohito ahosi. Disampatissa rañño reṇu nāma kumāro putto ahosi.
Govindassa brāhmaṇassa jotipālo nāma māṇavo putto ahosi. Iti reṇu ca rājaputto
jotipālo ca māṇavo aññe ca cha khattiyā iccete aṭṭha sahāyā ahesuṃ. Atha kho,
bho, ahorattānaṃ accayena govindo brāhmaṇo kālamakāsi. Govinde brāhmaṇe
kālankate rājā disampati paridevesi: "yasmiṃ vata, bho, mayaṃ samaye govinde
brāhmaṇe sabbakiccāni sammā vossajjitvā pañcahi kāmaguṇehi samappitā
samangībhūtā paricārema, tasmiṃ no samaye govindo brāhmaṇo kālankato"ti. Evaṃ
vutte, bho, reṇu rājaputto rājānaṃ disampatiṃ etadavoca: "mā kho tvaṃ, deva,
govinde brāhmaṇe kālankate atibāḷhaṃ paridevesi. Atthi, deva, govindassa
brāhmaṇassa jotipālo nāma māṇavo putto paṇḍitataro ceva pitarā,
alamatthadasataro ceva pitarā; yepissa pitā atthe anusāsi, tepi jotipālasseva
māṇavassa anusāsaniyā"ti. "Evaṃ, kumārā"ti? "Evaṃ, devā"ti.</p>
<h2>6. Mahāgovindavatthu</h2>

<p><span class="parno">43</span><a class="wp" id="wp30"></a>
<a class="pts1" id="pts2.232"></a>
<a id="p_7D_686" class="ms"></a>
<a class="msdiv" id="msdiv_305"></a>
Atha kho, bho, rājā disampati aññataraṃ purisaṃ āmantesi: "ehi tvaṃ, ambho
purisa, yena jotipālo māṇavo tenupasankama; upasankamitvā jotipālaṃ māṇavaṃ
evaṃ vadehi: ‘bhavamatthu bhavantaṃ jotipālaṃ, rājā disampati bhavantaṃ
jotipālaṃ māṇavaṃ āmantayati, rājā disampati bhoto jotipālassa māṇavassa
dassanakāmo’"ti. "Evaṃ, devā"ti kho, bho, so puriso disampatissa rañño
paṭissutvā yena jotipālo māṇavo tenupasankami; upasankamitvā jotipālaṃ māṇavaṃ
etadavoca: "bhavamatthu bhavantaṃ jotipālaṃ, rājā disampati bhavantaṃ jotipālaṃ
māṇavaṃ āmantayati, rājā disampati bhoto jotipālassa māṇavassa dassanakāmo"ti.
"Evaṃ, bho"ti kho, bho, jotipālo māṇavo tassa purisassa paṭissutvā yena rājā
disampati tenupasankami; upasankamitvā disampatinā raññā saddhiṃ sammodi;
sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ
kho, bho, jotipālaṃ māṇavaṃ rājā disampati etadavoca: "anusāsatu no bhavaṃ
jotipālo, mā no bhavaṃ jotipālo anusāsaniyā paccabyāhāsi. Pettike taṃ ṭhāne
ṭhapessāmi, govindiye abhisiñcissāmī"ti. "Evaṃ, bho"ti kho, bho, so jotipālo
māṇavo disampatissa rañño paccassosi. <a class="wp" id="wp31"></a>Atha kho, bho, rājā disampati jotipālaṃ
māṇavaṃ govindiye abhisiñci, taṃ pettike ṭhāne ṭhapesi. Abhisitto jotipālo
māṇavo govindiye pettike ṭhāne ṭhapito yepissa pitā atthe anusāsi tepi atthe
anusāsati, yepissa pitā atthe nānusāsi tepi atthe anusāsati; yepissa pitā
kammante abhisambhosi tepi kammante abhisambhoti, yepissa pitā kammante
nābhisambhosi tepi kammante abhisambhoti. Tamenaṃ manussā evamāhaṃsu: "govindo
vata, bho, brāhmaṇo, mahāgovindo vata, bho, brāhmaṇo"ti. Iminā kho evaṃ, bho,
pariyāyena jotipālassa māṇavassa govindo mahāgovindotveva samaññā udapādi.</p>
<h3>6.1. Rajjasaṃvibhajana</h3>

<p><span class="parno">44</span><a class="wp" id="wp32"></a>
<a class="pts1" id="pts2.233"></a>
<a id="p_7D_687" class="ms"></a>
<a class="msdiv" id="msdiv_306"></a>
Atha kho, bho, mahāgovindo brāhmaṇo yena te cha khattiyā tenupasankami;
upasankamitvā te cha khattiye etadavoca: "disampati kho, bho, rājā jiṇṇo vuddho
mahallako addhagato vayoanuppatto, ko nu kho pana, bho, jānāti jīvitaṃ? Ṭhānaṃ
kho panetaṃ vijjati, yaṃ disampatimhi raññe kālankate rājakattāro reṇuṃ
rājaputtaṃ rajje abhisiñceyyuṃ. Āyantu, bhonto, yena reṇu rājaputto
tenupasankamatha; upasankamitvā reṇuṃ rājaputtaṃ evaṃ vadetha: ‘mayaṃ kho bhoto
reṇussa sahāyā piyā manāpā appaṭikūlā, yaṃsukho bhavaṃ taṃsukhā mayaṃ,
yaṃdukkho bhavaṃ taṃdukkhā mayaṃ. Disampati kho, bho, rājā jiṇṇo vuddho
mahallako addhagato vayoanuppatto, ko nu kho pana, bho, jānāti jīvitaṃ? Ṭhānaṃ
kho panetaṃ vijjati, yaṃ disampatimhi raññe kālankate rājakattāro bhavantaṃ
reṇuṃ rajje abhisiñceyyuṃ. Sace bhavaṃ reṇu rajjaṃ labhetha, saṃvibhajetha no
rajjenā’"ti. <a class="wp" id="wp33"></a>"Evaṃ, bho"ti kho, bho, te cha khattiyā mahāgovindassa brāhmaṇassa
paṭissutvā yena reṇu rājaputto tenupasankamiṃsu; upasankamitvā reṇuṃ rājaputtaṃ
etadavocuṃ: "mayaṃ kho bhoto reṇussa sahāyā piyā manāpā appaṭikūlā; yaṃsukho
bhavaṃ taṃsukhā mayaṃ, yaṃdukkho bhavaṃ taṃdukkhā mayaṃ. Disampati kho, bho,
rājā jiṇṇo vuddho mahallako addhagato vayoanuppatto, ko nu kho pana bho jānāti
jīvitaṃ? Ṭhānaṃ kho panetaṃ vijjati, yaṃ disampatimhi raññe kālankate
rājakattāro bhavantaṃ reṇuṃ rajje abhisiñceyyuṃ. Sace bhavaṃ reṇu rajjaṃ
labhetha, saṃvibhajetha no rajjenā"ti. "Ko nu kho, bho, añño mama vijite <span class="var" title="sukha medhetha (bj) | sukhaṃ bhaveyyātha (s1-3, km) | sukhamedheyyātha (pts1) | sukhā bhaveyyātha (mr)" id="note342">sukho
bhavetha</span>, aññatra bhavantebhi? Sacāhaṃ, bho, rajjaṃ labhissāmi, saṃvibhajissāmi
vo rajjenā"ti.</p>

<p><span class="parno">45</span><a class="wp" id="wp34"></a>
<a class="pts1" id="pts2.234"></a>
<a id="p_7D_688" class="ms"></a>
<a class="msdiv" id="msdiv_307"></a>
Atha kho, bho, ahorattānaṃ accayena rājā disampati kālamakāsi. Disampatimhi
raññe kālankate rājakattāro reṇuṃ rājaputtaṃ rajje abhisiñciṃsu. Abhisitto reṇu
rajjena pañcahi kāmaguṇehi samappito samangībhūto paricāreti. Atha kho, bho,
mahāgovindo brāhmaṇo yena te cha khattiyā tenupasankami; upasankamitvā te cha
khattiye etadavoca: "disampati kho, bho, rājā kālankato. Abhisitto reṇu rajjena
pañcahi kāmaguṇehi samappito samangībhūto paricāreti. Ko nu kho pana, bho,
jānāti, madanīyā kāmā? Āyantu, bhonto, yena reṇu rājā tenupasankamatha;
upasankamitvā reṇuṃ rājānaṃ evaṃ vadetha: ‘disampati kho, bho, rājā kālankato,
abhisitto bhavaṃ reṇu rajjena, sarati bhavaṃ taṃ vacanan’"ti?</p>

<p><span class="parno">46</span>
<a class="pts1" id="pts2.235"></a>
<a id="p_7D_689" class="ms"></a>
<a class="msdiv" id="msdiv_308"></a>
"Evaṃ, bho"ti kho, bho, te cha khattiyā mahāgovindassa brāhmaṇassa paṭissutvā
yena reṇu rājā tenupasankamiṃsu; upasankamitvā reṇuṃ rājānaṃ etadavocuṃ:
"disampati kho, bho, rājā kālankato, abhisitto bhavaṃ reṇu rajjena, sarati
bhavaṃ taṃ vacanan"ti? "Sarāmahaṃ, bho, taṃ <span class="var" title="vacananti (s1-3, km, mr)" id="note343">vacanaṃ</span>. Ko nu kho, bho, pahoti
imaṃ mahāpathaviṃ uttarena āyataṃ dakkhiṇena sakaṭamukhaṃ sattadhā samaṃ
suvibhattaṃ vibhajitun"ti? "Ko nu kho, bho, añño pahoti, aññatra mahāgovindena
brāhmaṇenā"ti? <a class="wp" id="wp35"></a>Atha kho, bho, reṇu rājā aññataraṃ purisaṃ āmantesi: "ehi tvaṃ,
ambho purisa, yena mahāgovindo brāhmaṇo tenupasankama; upasankamitvā
mahāgovindaṃ brāhmaṇaṃ evaṃ vadehi: ‘rājā taṃ, bhante, reṇu āmantetī’"ti.
"Evaṃ, devā"ti kho, bho, so puriso reṇussa rañño paṭissutvā yena mahāgovindo
brāhmaṇo tenupasankami; upasankamitvā mahāgovindaṃ brāhmaṇaṃ etadavoca: "rājā
taṃ, bhante, reṇu āmantetī"ti. "Evaṃ, bho"ti kho, bho, mahāgovindo brāhmaṇo
tassa purisassa paṭissutvā yena reṇu rājā tenupasankami; upasankamitvā reṇunā
raññā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ
nisīdi. Ekamantaṃ nisinnaṃ kho, bho, mahāgovindaṃ brāhmaṇaṃ reṇu rājā
etadavoca: "etu, bhavaṃ govindo imaṃ mahāpathaviṃ uttarena āyataṃ dakkhiṇena
sakaṭamukhaṃ sattadhā samaṃ suvibhattaṃ vibhajatū"ti. "Evaṃ, bho"ti kho bho
mahāgovindo brāhmaṇo reṇussa rañño paṭissutvā imaṃ mahāpathaviṃ uttarena āyataṃ
dakkhiṇena sakaṭamukhaṃ sattadhā samaṃ suvibhattaṃ vibhaji. Sabbāni
sakaṭamukhāni <span class="var" title="aṭṭhapesi (pts1)" id="note344">paṭṭhapesi</span>. Tatra sudaṃ majjhe reṇussa rañño janapado hoti.</p>
<hr>
<blockquote>

<p><span class="parno">47</span>
<a id="p_7D_690" class="ms"></a>
<a class="msdiv" id="msdiv_309"></a>
Dantapuraṃ <span class="var" title="kālingānaṃ (s1-3, km, pts1, mr)" id="note345">kalingānaṃ</span>,<br>
assakānañca potanaṃ;<br>
<span class="var" title="māhissati (bj, s1-3, km) | māhissatī (pts1)" id="note346">Mahesayaṃ</span> avantīnaṃ,<br>
sovīrānañca rorukaṃ.
</p>

<p><span class="parno">48</span>
<a id="p_7D_691" class="ms"></a>
Mithilā ca videhānaṃ,<br>
campā angesu māpitā;<br>
Bārāṇasī ca kāsīnaṃ,<br>
ete govindamāpitāti.
</p>
</blockquote>
<hr>

<p><span class="parno">49</span>
<a class="pts1" id="pts2.236"></a>
<a id="p_7D_692" class="ms"></a>
<a class="msdiv" id="msdiv_310"></a>
Atha kho, bho, te cha khattiyā yathāsakena lābhena attamanā ahesuṃ
paripuṇṇasankappā: "yaṃ vata no ahosi icchitaṃ, yaṃ ākankhitaṃ, yaṃ adhippetaṃ,
yaṃ abhipatthitaṃ, taṃ no laddhan"ti.</p>
<blockquote>

<p><span class="parno">50</span>
<a id="p_7D_693" class="ms"></a>
Sattabhū brahmadatto ca,<br>
vessabhū bharato saha;<br>
Reṇu dve dhataraṭṭhā ca,<br>
tadāsuṃ satta bhāradhāti.
</p>
</blockquote>
<p class="endsection">Paṭhamabhāṇavāro niṭṭhito.</p>
<h3>6.2. Kittisaddaabbhuggamana</h3>

<p><span class="parno">51</span><a class="wp" id="wp37"></a>
<a id="p_7D_695" class="ms"></a>
<a class="msdiv" id="msdiv_311"></a>
Atha kho, bho, te cha khattiyā yena mahāgovindo brāhmaṇo tenupasankamiṃsu;
upasankamitvā mahāgovindaṃ brāhmaṇaṃ etadavocuṃ: "yathā kho bhavaṃ govindo
reṇussa rañño sahāyo piyo manāpo appaṭikūlo. Evameva kho bhavaṃ govindo
amhākampi sahāyo piyo manāpo appaṭikūlo, anusāsatu no bhavaṃ govindo; mā no
bhavaṃ govindo anusāsaniyā paccabyāhāsī"ti. "Evaṃ, bho"ti kho mahāgovindo
brāhmaṇo tesaṃ channaṃ khattiyānaṃ paccassosi. Atha kho, bho, mahāgovindo
brāhmaṇo satta ca rājāno khattiye <span class="var" title="muddhābhisitte rajjena (s1-3, km)" id="note347">muddhāvasitte rajje</span> anusāsi, satta ca
brāhmaṇamahāsāle satta ca nhātakasatāni mante vācesi.</p>
<hr>

<p><span class="parno">52</span><a class="wp" id="wp38"></a>
<a class="pts1" id="pts2.237"></a>
<a id="p_7D_696" class="ms"></a>
<a class="msdiv" id="msdiv_312"></a>
Atha kho, bho, mahāgovindassa brāhmaṇassa aparena samayena evaṃ kalyāṇo
kittisaddo <span class="var" title="abbhuggañchi (bj, pts1)" id="note348">abbhuggacchi</span>: "sakkhi mahāgovindo brāhmaṇo brahmānaṃ passati, sakkhi
mahāgovindo brāhmaṇo brahmunā sākaccheti sallapati mantetī"ti. Atha kho, bho,
mahāgovindassa brāhmaṇassa etadahosi: "mayhaṃ kho evaṃ kalyāṇo kittisaddo
abbhuggato: ‘sakkhi mahāgovindo brāhmaṇo brahmānaṃ passati, sakkhi mahāgovindo
brāhmaṇo brahmunā sākaccheti sallapati mantetī’ti. Na kho panāhaṃ brahmānaṃ
passāmi, na brahmunā sākacchemi, na brahmunā sallapāmi, na brahmunā mantemi.
Sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ
bhāsamānānaṃ: ‘yo vassike cattāro māse paṭisallīyati, karuṇaṃ jhānaṃ jhāyati,
so brahmānaṃ passati brahmunā sākaccheti brahmunā sallapati brahmunā
mantetī’ti. Yannūnāhaṃ vassike cattāro māse paṭisallīyeyyaṃ, karuṇaṃ jhānaṃ
jhāyeyyan"ti.</p>
<hr>

<p><span class="parno">53</span><a class="wp" id="wp39"></a>
<a id="p_7D_697" class="ms"></a>
<a class="msdiv" id="msdiv_313"></a>
Atha kho, bho, mahāgovindo brāhmaṇo yena reṇu rājā tenupasankami; upasankamitvā
reṇuṃ rājānaṃ etadavoca: "mayhaṃ kho, bho, evaṃ kalyāṇo kittisaddo abbhuggato:
‘sakkhi mahāgovindo brāhmaṇo brahmānaṃ passati, sakkhi mahāgovindo brāhmaṇo
brahmunā sākaccheti sallapati mantetī’ti. Na kho panāhaṃ, bho, brahmānaṃ
passāmi, na brahmunā sākacchemi, na brahmunā sallapāmi, na brahmunā mantemi.
Sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ
bhāsamānānaṃ: ‘yo vassike cattāro māse paṭisallīyati, karuṇaṃ jhānaṃ jhāyati,
so brahmānaṃ passati, brahmunā sākaccheti brahmunā sallapati brahmunā
mantetī’ti. Icchāmahaṃ, bho, vassike cattāro māse paṭisallīyituṃ, karuṇaṃ
jhānaṃ jhāyituṃ; namhi kenaci upasankamitabbo aññatra ekena bhattābhihārenā"ti.
"Yassadāni bhavaṃ govindo kālaṃ maññatī"ti.</p>
<hr>

<p><span class="parno">54</span><a class="wp" id="wp40"></a>
<a class="pts1" id="pts2.238"></a>
<a id="p_7D_698" class="ms"></a>
<a class="msdiv" id="msdiv_314"></a>
Atha kho, bho, mahāgovindo brāhmaṇo yena te cha khattiyā tenupasankami;
upasankamitvā te cha khattiye etadavoca: "mayhaṃ kho, bho, evaṃ kalyāṇo
kittisaddo abbhuggato: ‘sakkhi mahāgovindo brāhmaṇo brahmānaṃ passati, sakkhi
mahāgovindo brāhmaṇo brahmunā sākaccheti sallapati mantetī’ti. Na kho panāhaṃ,
bho, brahmānaṃ passāmi, na brahmunā sākacchemi, na brahmunā sallapāmi, na
brahmunā mantemi. Sutaṃ kho pana metaṃ brāhmaṇānaṃ vuddhānaṃ mahallakānaṃ
ācariyapācariyānaṃ bhāsamānānaṃ, ‘yo vassike cattāro māse paṭisallīyati,
karuṇaṃ jhānaṃ jhāyati, so brahmānaṃ passati brahmunā sākaccheti brahmunā
sallapati brahmunā mantetī’ti. Icchāmahaṃ, bho, vassike cattāro māse
paṭisallīyituṃ, karuṇaṃ jhānaṃ jhāyituṃ; namhi kenaci upasankamitabbo aññatra
ekena bhattābhihārenā"ti. "Yassadāni bhavaṃ govindo kālaṃ maññatī"ti.</p>
<hr>

<p><span class="parno">55</span><a class="wp" id="wp41"></a>
<a id="p_7D_699" class="ms"></a>
<a class="msdiv" id="msdiv_315"></a>
Atha kho, bho, mahāgovindo brāhmaṇo yena te satta ca brāhmaṇamahāsālā satta ca
nhātakasatāni tenupasankami; upasankamitvā te satta ca brāhmaṇamahāsāle satta
ca nhātakasatāni etadavoca: "mayhaṃ kho, bho, evaṃ kalyāṇo kittisaddo
abbhuggato: ‘sakkhi mahāgovindo brāhmaṇo brahmānaṃ passati, sakkhi mahāgovindo
brāhmaṇo brahmunā sākaccheti sallapati mantetī’ti. Na kho panāhaṃ, bho,
brahmānaṃ passāmi, na brahmunā sākacchemi, na brahmunā sallapāmi, na brahmunā
mantemi. Sutaṃ kho pana metaṃ brāhmaṇānaṃ vuddhānaṃ mahallakānaṃ
ācariyapācariyānaṃ bhāsamānānaṃ: ‘yo vassike cattāro māse paṭisallīyati,
karuṇaṃ jhānaṃ jhāyati, so brahmānaṃ passati, brahmunā sākaccheti, brahmunā
sallapati, brahmunā mantetī’ti. Tena hi, bho, yathāsute yathāpariyatte mante
vitthārena sajjhāyaṃ karotha, aññamaññañca mante vācetha; icchāmahaṃ, bho,
vassike cattāro māse paṭisallīyituṃ, karuṇaṃ jhānaṃ jhāyituṃ; namhi kenaci
upasankamitabbo aññatra ekena bhattābhihārenā"ti. "Yassadāni bhavaṃ govindo
kālaṃ maññatī"ti.</p>
<hr>

<p><span class="parno">56</span><a class="wp" id="wp42"></a>
<a class="pts1" id="pts2.239"></a>
<a id="p_7D_700" class="ms"></a>
<a class="msdiv" id="msdiv_316"></a>
Atha kho, bho, mahāgovindo brāhmaṇo yena cattārīsā bhariyā sādisiyo
tenupasankami; upasankamitvā cattārīsā bhariyā sādisiyo etadavoca: "mayhaṃ kho,
bhotī, evaṃ kalyāṇo kittisaddo abbhuggato: ‘sakkhi mahāgovindo brāhmaṇo
brahmānaṃ passati, sakkhi mahāgovindo brāhmaṇo brahmunā sākaccheti sallapati
mantetī’ti. Na kho panāhaṃ, bhotī, brahmānaṃ passāmi, na brahmunā sākacchemi,
na brahmunā sallapāmi, na brahmunā mantemi. Sutaṃ kho pana metaṃ brāhmaṇānaṃ
vuddhānaṃ mahallakānaṃ ācariyapācariyānaṃ bhāsamānānaṃ ‘yo vassike cattāro māse
paṭisallīyati, karuṇaṃ jhānaṃ jhāyati, so brahmānaṃ passati, brahmunā
sākaccheti, brahmunā sallapati, brahmunā mantetī’ti, icchāmahaṃ, bhotī, vassike
cattāro māse paṭisallīyituṃ, karuṇaṃ jhānaṃ jhāyituṃ; namhi kenaci
upasankamitabbo aññatra ekena bhattābhihārenā"ti. "Yassadāni bhavaṃ govindo
kālaṃ maññatī"ti.</p>
<hr>

<p><span class="parno">57</span><a class="wp" id="wp43"></a>
<a id="p_7D_701" class="ms"></a>
<a class="msdiv" id="msdiv_317"></a>
Atha kho, bho, mahāgovindo brāhmaṇo puratthimena nagarassa navaṃ sandhāgāraṃ
kārāpetvā vassike cattāro māse paṭisallīyi, karuṇaṃ jhānaṃ jhāyi; nāssudha koci
<span class="var" title="upasaṃkami (pts1)" id="note349">upasankamati</span> aññatra ekena bhattābhihārena. Atha kho, bho, mahāgovindassa
brāhmaṇassa catunnaṃ māsānaṃ accayena ahudeva ukkaṇṭhanā ahu paritassanā:
"sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ
bhāsamānānaṃ: ‘yo vassike cattāro māse paṭisallīyati, karuṇaṃ jhānaṃ jhāyati,
so brahmānaṃ passati, brahmunā sākaccheti brahmunā sallapati brahmunā
mantetī’ti. Na kho panāhaṃ brahmānaṃ passāmi, na brahmunā sākacchemi na
brahmunā sallapāmi na brahmunā mantemī"ti.</p>
<h3>6.3. Brahmunāsākacchā</h3>

<p><span class="parno">58</span><a class="wp" id="wp44"></a>
<a class="pts1" id="pts2.240"></a>
<a id="p_7D_702" class="ms"></a>
<a class="msdiv" id="msdiv_318"></a>
Atha kho, bho, brahmā sanankumāro mahāgovindassa brāhmaṇassa cetasā
cetoparivitakkamaññāya—seyyathāpi nāma balavā puriso samiñjitaṃ vā bāhaṃ
pasāreyya, pasāritaṃ vā bāhaṃ samiñjeyya; evameva—brahmaloke antarahito
mahāgovindassa brāhmaṇassa sammukhe pāturahosi. Atha kho, bho, mahāgovindassa
brāhmaṇassa ahudeva bhayaṃ ahu chambhitattaṃ ahu lomahaṃso yathā taṃ
adiṭṭhapubbaṃ rūpaṃ disvā. Atha kho, bho, mahāgovindo brāhmaṇo bhīto saṃviggo
lomahaṭṭhajāto brahmānaṃ sanankumāraṃ gāthāya ajjhabhāsi: </p>
<hr>
<blockquote>

<p><span class="parno">59</span>
<a id="p_7D_703" class="ms"></a>
"Vaṇṇavā yasavā sirimā,<br>
ko nu tvamasi mārisa;<br>
Ajānantā taṃ pucchāma,<br>
kathaṃ jānemu taṃ mayan"ti.
</p>

<p><span class="parno">60</span>
<a id="p_7D_704" class="ms"></a>
"Maṃ ve kumāraṃ jānanti,<br>
brahmaloke
<span class="var" title="sanantica (mr)" id="note350">sanantanaṃ</span>;<br>
Sabbe jānanti maṃ devā,<br>
evaṃ govinda jānahi".
</p>

<p><span class="parno">61</span>
<a id="p_7D_705" class="ms"></a>
"Āsanaṃ udakaṃ pajjaṃ,<br>
<span class="var" title="madhupākañca (bj, s1-3, km, pts1)" id="note351">madhusākañca</span> brahmuno;<br>
Agghe bhavantaṃ pucchāma,<br>
agghaṃ kurutu no bhavaṃ".
</p>

<p><span class="parno">62</span>
<a id="p_7D_706" class="ms"></a>
"Paṭiggaṇhāma te agghaṃ,<br>
yaṃ tvaṃ govinda bhāsasi;<br>
Diṭṭhadhammahitatthāya,<br>
samparāya sukhāya ca;<br>
Katāvakāso pucchassu,<br>
yaṃ kiñci abhipatthitan"ti.
</p>
</blockquote>
<hr>

<p><span class="parno">63</span><a class="wp" id="wp45"></a>
<a class="pts1" id="pts2.241"></a>
<a id="p_7D_707" class="ms"></a>
<a class="msdiv" id="msdiv_319"></a>
Atha kho, bho, mahāgovindassa brāhmaṇassa etadahosi: "katāvakāso khomhi
brahmunā sanankumārena. Kiṃ nu kho ahaṃ brahmānaṃ sanankumāraṃ puccheyyaṃ
diṭṭhadhammikaṃ vā atthaṃ samparāyikaṃ vā"ti? Atha kho, bho, mahāgovindassa
brāhmaṇassa etadahosi: "kusalo kho ahaṃ diṭṭhadhammikānaṃ atthānaṃ, aññepi maṃ
diṭṭhadhammikaṃ atthaṃ pucchanti. Yannūnāhaṃ brahmānaṃ sanankumāraṃ
samparāyikaññeva atthaṃ puccheyyan"ti. Atha kho, bho, mahāgovindo brāhmaṇo
brahmānaṃ sanankumāraṃ gāthāya ajjhabhāsi: </p>
<hr>
<blockquote>

<p><span class="parno">64</span>
<a id="p_7D_708" class="ms"></a>
"Pucchāmi brahmānaṃ sanankumāraṃ,<br>
Kankhī akankhiṃ paravediyesu;<br>
Katthaṭṭhito kimhi ca sikkhamāno,<br>
Pappoti macco amataṃ brahmalokan"ti.
</p>

<p><span class="parno">65</span>
<a id="p_7D_709" class="ms"></a>
"Hitvā mamattaṃ manujesu brahme,<br>
Ekodibhūto
<span class="var" title="karuṇādhimutto (bj, s1-3, km, pts1)" id="note352">karuṇedhimutto</span>;<br>
Nirāmagandho virato methunasmā,<br>
Etthaṭṭhito ettha ca sikkhamāno;<br>
Pappoti macco amataṃ brahmalokan"ti.
</p>
</blockquote>
<hr>

<p><span class="parno">66</span><a class="wp" id="wp46"></a>
<a id="p_7D_710" class="ms"></a>
<a class="msdiv" id="msdiv_320"></a>
"‘Hitvā mamattan’ti ahaṃ, bhoto, ājānāmi. Idhekacco appaṃ vā bhogakkhandhaṃ
pahāya mahantaṃ vā bhogakkhandhaṃ pahāya appaṃ vā ñātiparivaṭṭaṃ pahāya
mahantaṃ vā ñātiparivaṭṭaṃ pahāya kesamassuṃ ohāretvā kāsāyāni vatthāni
acchādetvā agārasmā anagāriyaṃ pabbajati, iti ‘hitvā mamattan’ti ahaṃ, bhoto,
ājānāmi.</p>

<p><span class="parno">67</span>
<a class="pts1" id="pts2.242"></a>
<a id="p_7D_711" class="ms"></a>
‘Ekodibhūto’ti ahaṃ, bhoto, ājānāmi. Idhekacco vivittaṃ senāsanaṃ bhajati
araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ
palālapuñjaṃ, iti ‘ekodibhūto’ti ahaṃ, bhoto, ājānāmi.</p>

<p><span class="parno">68</span>
<a id="p_7D_712" class="ms"></a>
‘Karuṇedhimutto’ti ahaṃ, bhoto, ājānāmi. Idhekacco karuṇāsahagatena cetasā ekaṃ
disaṃ pharitvā viharati, tathā dutiyaṃ, tathā tatiyaṃ, tathā catutthaṃ. Iti
uddhamadhotiriyaṃ sabbadhi sabbattatāya sabbāvantaṃ lokaṃ karuṇāsahagatena
cetasā vipulena mahaggatena appamāṇena averena abyāpajjena pharitvā viharati.
Iti ‘karuṇedhimutto’ti ahaṃ, bhoto, ājānāmi. Āmagandhe ca kho ahaṃ, bhoto,
bhāsamānassa na ājānāmi.</p>
<hr>
<blockquote>

<p><span class="parno">69</span>
<a id="p_7D_713" class="ms"></a>
Ke āmagandhā manujesu brahme,<br>
Ete avidvā idha brūhi dhīra;<br>
<span class="var" title="kenāvutā (bj) | kenāvuṭā (s1-3, km)" id="note353">Kenāvaṭā</span> vāti pajā <span class="var" title="kurūrā (bj) | kururū (s1-3, km) | kuruṭṭharū (pts1) | kurūru (?)" id="note354">kurutu</span>,<br>
Āpāyikā nivutabrahmalokā"ti.
</p>

<p><span class="parno">70</span>
<a class="pts1" id="pts2.243"></a>
<a id="p_7D_714" class="ms"></a>
"Kodho mosavajjaṃ nikati ca dubbho,<br>
Kadariyatā atimāno usūyā;<br>
Icchā vivicchā paraheṭhanā ca,<br>
Lobho ca doso ca mado ca moho;<br>
Etesu yuttā anirāmagandhā,<br>
Āpāyikā nivutabrahmalokā"ti.
</p>
</blockquote>
<hr>

<p><span class="parno">71</span>
<a id="p_7D_715" class="ms"></a>
"Yathā kho ahaṃ, bhoto, āmagandhe bhāsamānassa ājānāmi. Te na sunimmadayā
agāraṃ ajjhāvasatā. Pabbajissāmahaṃ, bho, agārasmā anagāriyan"ti. "Yassadāni
bhavaṃ govindo kālaṃ maññatī"ti.</p>
<h3>6.4. Reṇurājaāmantanā</h3>

<p><span class="parno">72</span><a class="wp" id="wp47"></a>
<a id="p_7D_716" class="ms"></a>
<a class="msdiv" id="msdiv_321"></a>
Atha kho, bho, mahāgovindo brāhmaṇo yena reṇu rājā tenupasankami; upasankamitvā
reṇuṃ rājānaṃ etadavoca: "aññaṃ dāni bhavaṃ purohitaṃ pariyesatu, yo bhoto
rajjaṃ anusāsissati. Icchāmahaṃ, bho, agārasmā anagāriyaṃ pabbajituṃ. Yathā kho
pana me sutaṃ brahmuno āmagandhe bhāsamānassa, te na sunimmadayā agāraṃ
ajjhāvasatā. Pabbajissāmahaṃ, bho, agārasmā anagāriyan"ti.</p>
<hr>
<blockquote>

<p><span class="parno">73</span>
<a id="p_7D_717" class="ms"></a>
"Āmantayāmi rājānaṃ,<br>
reṇuṃ bhūmipatiṃ ahaṃ;<br>
Tvaṃ pajānassu rajjena,<br>
nāhaṃ porohicce rame".
</p>

<p><span class="parno">74</span>
<a id="p_7D_718" class="ms"></a>
"Sace te ūnaṃ kāmehi,<br>
ahaṃ paripūrayāmi te;<br>
Yo taṃ hiṃsati vāremi,<br>
bhūmisenāpati ahaṃ;<br>
Tuvaṃ pitā ahaṃ putto,<br>
mā no govinda
<span class="var" title="pājehi (aṭṭhakathāyaṃ saṃvaṇṇitapāṭhantaraṃ)" id="note355">pājahi</span> ".</p>

<p><span class="parno">75</span>
<a id="p_7D_719" class="ms"></a>
"Namatthi ūnaṃ kāmehi,<br>
hiṃsitā me na vijjati;<br>
Amanussavaco sutvā,<br>
tasmāhaṃ na gahe rame".
</p>

<p><span class="parno">76</span>
<a class="pts1" id="pts2.244"></a>
<a id="p_7D_720" class="ms"></a>
"Amanusso kathaṃvaṇṇo,<br>
kiṃ te atthaṃ abhāsatha;<br>
Yañca sutvā jahāsi no,<br>
gehe amhe ca kevalī".
</p>

<p><span class="parno">77</span>
<a id="p_7D_721" class="ms"></a>
"Upavutthassa me pubbe,<br>
yiṭṭhukāmassa me sato;<br>
Aggi pajjalito āsi,<br>
kusapattaparitthato.
</p>

<p><span class="parno">78</span>
<a id="p_7D_722" class="ms"></a>
Tato me brahmā pāturahu,<br>
brahmalokā sanantano;<br>
So me pañhaṃ viyākāsi,<br>
taṃ sutvā na gahe rame".
</p>

<p><span class="parno">79</span>
<a id="p_7D_723" class="ms"></a>
"Saddahāmi ahaṃ bhoto,<br>
yaṃ tvaṃ govinda bhāsasi;<br>
Amanussavaco sutvā,<br>
kathaṃ vattetha aññathā.
</p>

<p><span class="parno">80</span>
<a id="p_7D_724" class="ms"></a>
Te taṃ anuvattissāma,<br>
satthā govinda no bhavaṃ;<br>
Maṇi yathā veḷuriyo,<br>
akāco vimalo subho;<br>
Evaṃ suddhā carissāma,<br>
govindassānusāsaneti.
</p>
</blockquote>

<p><span class="parno">81</span>
<a id="p_7D_725" class="ms"></a>
Sace bhavaṃ govindo agārasmā anagāriyaṃ pabbajissati, mayampi agārasmā
anagāriyaṃ pabbajissāma. Atha yā te gati, sā no gati bhavissatī"ti.</p>
<h3>6.5. Chakhattiyaāmantanā</h3>

<p><span class="parno">82</span><a class="wp" id="wp48"></a>
<a class="pts1" id="pts2.245"></a>
<a id="p_7D_726" class="ms"></a>
<a class="msdiv" id="msdiv_322"></a>
Atha kho, bho, mahāgovindo brāhmaṇo yena te cha khattiyā tenupasankami;
upasankamitvā te cha khattiye etadavoca: "aññaṃ dāni bhavanto purohitaṃ
pariyesantu, yo bhavantānaṃ rajje anusāsissati. Icchāmahaṃ, bho, agārasmā
anagāriyaṃ pabbajituṃ. Yathā kho pana me sutaṃ brahmuno āmagandhe bhāsamānassa,
te na sunimmadayā agāraṃ ajjhāvasatā. Pabbajissāmahaṃ, bho, agārasmā
anagāriyan"ti. Atha kho, bho, te cha khattiyā ekamantaṃ apakkamma evaṃ
samacintesuṃ: "ime kho brāhmaṇā nāma dhanaluddhā; yannūna mayaṃ mahāgovindaṃ
brāhmaṇaṃ dhanena sikkheyyāmā"ti. Te mahāgovindaṃ brāhmaṇaṃ upasankamitvā
evamāhaṃsu: "saṃvijjati kho, bho, imesu sattasu rajjesu pahūtaṃ sāpateyyaṃ,
tato bhoto yāvatakena attho, tāvatakaṃ āharīyatan"ti. "Alaṃ, bho, mamapidaṃ
pahūtaṃ sāpateyyaṃ bhavantānaṃyeva vāhasā. Tamahaṃ sabbaṃ pahāya agārasmā
anagāriyaṃ pabbajissāmi. Yathā kho pana me sutaṃ brahmuno āmagandhe
bhāsamānassa, te na sunimmadayā agāraṃ ajjhāvasatā, pabbajissāmahaṃ, bho,
agārasmā anagāriyan"ti. Atha kho, bho, te cha khattiyā ekamantaṃ apakkamma evaṃ
samacintesuṃ: <a class="wp" id="wp49"></a>"ime kho brāhmaṇā nāma itthiluddhā; yannūna mayaṃ mahāgovindaṃ
brāhmaṇaṃ itthīhi sikkheyyāmā"ti. Te mahāgovindaṃ brāhmaṇaṃ upasankamitvā
evamāhaṃsu: "saṃvijjanti kho, bho, imesu sattasu rajjesu pahūtā itthiyo, tato
bhoto yāvatikāhi attho, tāvatikā ānīyatan"ti. "Alaṃ, bho, <span class="var" title="mamapi tā (bj, mr) | mamapīmā (s1-3, km)" id="note356">mamapimā</span> cattārīsā
bhariyā sādisiyo. Tāpāhaṃ sabbā pahāya agārasmā anagāriyaṃ pabbajissāmi. Yathā
kho pana me sutaṃ brahmuno āmagandhe bhāsamānassa, te na sunimmadayā agāraṃ
ajjhāvasatā, pabbajissāmahaṃ, bho, agārasmā anagāriyanti".</p>

<p><span class="parno">83</span><a class="wp" id="wp50"></a>
<a class="pts1" id="pts2.246"></a>
<a id="p_7D_727" class="ms"></a>
<a class="msdiv" id="msdiv_323"></a>
"Sace bhavaṃ govindo agārasmā anagāriyaṃ pabbajissati, mayampi agārasmā
anagāriyaṃ pabbajissāma, atha yā te gati, sā no gati bhavissatī"ti.</p>
<hr>
<blockquote>

<p><span class="parno">84</span>
<a id="p_7D_728" class="ms"></a>
"Sace jahatha kāmāni,<br>
yattha satto puthujjano;<br>
Ārambhavho daḷhā hotha,<br>
khantībalasamāhitā.
</p>

<p><span class="parno">85</span>
<a id="p_7D_729" class="ms"></a>
Esa maggo ujumaggo,<br>
esa maggo anuttaro;<br>
Saddhammo sabbhi rakkhito,<br>
brahmalokūpapattiyā"ti.
</p>
</blockquote>
<hr>

<p><span class="parno">86</span><a class="wp" id="wp51"></a>
<a id="p_7D_730" class="ms"></a>
"Tena hi bhavaṃ govindo satta vassāni āgametu. Sattannaṃ vassānaṃ accayena
mayampi agārasmā anagāriyaṃ pabbajissāma, atha yā te gati, sā no gati
bhavissatī"ti.</p>

<p><span class="parno">87</span>
<a id="p_7D_731" class="ms"></a>
"Aticiraṃ kho, bho, satta vassāni, nāhaṃ sakkomi, bhavante, satta vassāni
āgametuṃ. Ko nu kho pana, bho, jānāti jīvitānaṃ. Gamanīyo samparāyo, <span class="var" title="mantāya (s1-3, km, pts1)" id="note357">mantāyaṃ</span>
boddhabbaṃ, kattabbaṃ kusalaṃ, caritabbaṃ brahmacariyaṃ, natthi jātassa
amaraṇaṃ. Yathā kho pana me sutaṃ brahmuno āmagandhe bhāsamānassa, te na
sunimmadayā agāraṃ ajjhāvasatā, pabbajissāmahaṃ, bho, agārasmā anagāriyan"ti.
<a class="wp" id="wp52"></a>"Tena hi bhavaṃ govindo chabbassāni āgametu … pe … pañca vassāni āgametu  …
cattāri vassāni āgametu … tīṇi vassāni āgametu … dve vassāni āgametu … ekaṃ
vassaṃ āgametu, ekassa vassassa accayena mayampi agārasmā anagāriyaṃ
pabbajissāma, atha yā te gati, sā no gati bhavissatī"ti.</p>
<hr>

<p><span class="parno">88</span><a class="wp" id="wp53"></a>
<a class="pts1" id="pts2.247"></a>
<a id="p_7D_732" class="ms"></a>
"Aticiraṃ kho, bho, ekaṃ vassaṃ, nāhaṃ sakkomi bhavante ekaṃ vassaṃ āgametuṃ.
Ko nu kho pana, bho, jānāti jīvitānaṃ. Gamanīyo samparāyo, mantāyaṃ boddhabbaṃ,
kattabbaṃ kusalaṃ, caritabbaṃ brahmacariyaṃ, natthi jātassa amaraṇaṃ. Yathā kho
pana me sutaṃ brahmuno āmagandhe bhāsamānassa, te na sunimmadayā agāraṃ
ajjhāvasatā, pabbajissāmahaṃ, bho, agārasmā anagāriyan"ti. "Tena hi bhavaṃ
govindo satta māsāni āgametu, sattannaṃ māsānaṃ accayena mayampi agārasmā
anagāriyaṃ pabbajissāma, atha yā te gati, sā no gati bhavissatī"ti.</p>
<hr>

<p><span class="parno">89</span><a class="wp" id="wp54"></a>
<a id="p_7D_733" class="ms"></a>
"Aticiraṃ kho, bho, satta māsāni, nāhaṃ sakkomi bhavante satta māsāni āgametuṃ.
Ko nu kho pana, bho, jānāti jīvitānaṃ. Gamanīyo samparāyo, mantāyaṃ boddhabbaṃ,
kattabbaṃ kusalaṃ, caritabbaṃ brahmacariyaṃ, natthi jātassa amaraṇaṃ. Yathā kho
pana me sutaṃ brahmuno āmagandhe bhāsamānassa, te na sunimmadayā agāraṃ
ajjhāvasatā, pabbajissāmahaṃ, bho, agārasmā anagāriyan"ti.</p>
<hr>

<p><span class="parno">90</span>
<a id="p_7D_734" class="ms"></a>
"Tena hi bhavaṃ govindo cha māsāni āgametu … pe … pañca māsāni āgametu  …
cattāri māsāni āgametu … tīṇi māsāni āgametu … dve māsāni āgametu … ekaṃ māsaṃ
āgametu … addhamāsaṃ āgametu, addhamāsassa accayena mayampi agārasmā anagāriyaṃ
pabbajissāma, atha yā te gati, sā no gati bhavissatī"ti.</p>
<hr>

<p><span class="parno">91</span><a class="wp" id="wp55"></a>
<a class="pts1" id="pts2.248"></a>
<a id="p_7D_735" class="ms"></a>
"Aticiraṃ kho, bho, addhamāso, nāhaṃ sakkomi bhavante addhamāsaṃ āgametuṃ. Ko
nu kho pana, bho, jānāti jīvitānaṃ. Gamanīyo samparāyo, mantāyaṃ boddhabbaṃ,
kattabbaṃ kusalaṃ, caritabbaṃ brahmacariyaṃ, natthi jātassa amaraṇaṃ. Yathā kho
pana me sutaṃ brahmuno āmagandhe bhāsamānassa, te na sunimmadayā agāraṃ
ajjhāvasatā, pabbajissāmahaṃ, bho, agārasmā anagāriyan"ti. "Tena hi bhavaṃ
govindo sattāhaṃ āgametu, yāva mayaṃ sake puttabhātaro <span class="var" title="rajje (s1-3, km, pts1)" id="note358">rajjena</span> anusāsissāma,
sattāhassa accayena mayampi agārasmā anagāriyaṃ pabbajissāma, atha yā te gati,
sā no gati bhavissatī"ti. "Na ciraṃ kho, bho, sattāhaṃ, āgamessāmahaṃ bhavante
sattāhan"ti.</p>
<h3>6.6. Brāhmaṇamahā&shy;sālādīnaṃāmantanā</h3>

<p><span class="parno">92</span><a class="wp" id="wp56"></a>
<a class="pts1" id="pts2.249"></a>
<a id="p_7D_736" class="ms"></a>
<a class="msdiv" id="msdiv_324"></a>
Atha kho, bho, mahāgovindo brāhmaṇo yena te satta ca brāhmaṇamahāsālā satta ca
nhātakasatāni tenupasankami; upasankamitvā te satta ca brāhmaṇamahāsāle satta
ca nhātakasatāni etadavoca: "aññaṃ dāni bhavanto ācariyaṃ pariyesantu, yo
bhavantānaṃ mante vācessati. Icchāmahaṃ, bho, agārasmā anagāriyaṃ pabbajituṃ.
Yathā kho pana me sutaṃ brahmuno āmagandhe bhāsamānassa. Te na sunimmadayā
agāraṃ ajjhāvasatā, pabbajissāmahaṃ, bho, agārasmā anagāriyan"ti. "Mā bhavaṃ
govindo agārasmā anagāriyaṃ pabbaji. Pabbajjā, bho, appesakkhā ca appalābhā ca;
brahmaññaṃ mahesakkhañca mahālābhañcā"ti. "Mā bhavanto evaṃ avacuttha:
‘pabbajjā appesakkhā ca appalābhā ca, brahmaññaṃ mahesakkhañca mahālābhañcā’ti.
Ko nu kho, bho, aññatra mayā mahesakkhataro vā mahālābhataro vā. Ahañhi, bho,
etarahi rājāva raññaṃ brahmāva <span class="var" title="brahmānaṃ (bj, mr)" id="note359">brāhmaṇānaṃ</span> devatāva gahapatikānaṃ. Tamahaṃ
sabbaṃ pahāya agārasmā anagāriyaṃ pabbajissāmi. Yathā kho pana me sutaṃ
brahmuno āmagandhe bhāsamānassa, te na sunimmadayā agāraṃ ajjhāvasatā.
Pabbajissāmahaṃ, bho, agārasmā anagāriyan"ti. "Sace bhavaṃ govindo agārasmā
anagāriyaṃ pabbajissati, mayampi agārasmā anagāriyaṃ pabbajissāma, atha yā te
gati, sā no gati bhavissatī"ti.</p>
<h3>6.7. Bhariyānaṃāmantanā</h3>

<p><span class="parno">93</span><a class="wp" id="wp57"></a>
<a id="p_7D_737" class="ms"></a>
<a class="msdiv" id="msdiv_325"></a>
Atha kho, bho, mahāgovindo brāhmaṇo yena cattārīsā bhariyā sādisiyo
tenupasankami; upasankamitvā cattārīsā bhariyā sādisiyo etadavoca: "yā bhotīnaṃ
icchati, sakāni vā ñātikulāni gacchatu aññaṃ vā bhattāraṃ pariyesatu.
Icchāmahaṃ, bhotī, agārasmā anagāriyaṃ pabbajituṃ. Yathā kho pana me sutaṃ
brahmuno āmagandhe bhāsamānassa, te na sunimmadayā agāraṃ ajjhāvasatā.
Pabbajissāmahaṃ, bhotī, agārasmā anagāriyan"ti. "Tvaññeva no ñāti ñātikāmānaṃ,
tvaṃ pana bhattā bhattukāmānaṃ. Sace bhavaṃ govindo agārasmā anagāriyaṃ
pabbajissati, mayampi agārasmā anagāriyaṃ pabbajissāma, atha yā te gati, sā no
gati bhavissatī"ti.</p>
<h3>6.8. Mahāgovindapabbajjā</h3>

<p><span class="parno">94</span><a class="wp" id="wp68"></a>
<a class="pts1" id="pts2.250"></a>
<a id="p_7D_738" class="ms"></a>
<a class="msdiv" id="msdiv_326"></a>
Atha kho, bho, mahāgovindo brāhmaṇo tassa sattāhassa accayena kesamassuṃ
ohāretvā kāsāyāni vatthāni acchādetvā agārasmā anagāriyaṃ pabbaji. Pabbajitaṃ
pana mahāgovindaṃ brāhmaṇaṃ satta ca rājāno khattiyā muddhāvasittā satta ca
brāhmaṇamahāsālā satta ca nhātakasatāni cattārīsā ca bhariyā sādisiyo anekāni
ca khattiyasahassāni anekāni ca brāhmaṇasahassāni anekāni ca gahapatisahassāni
anekehi ca itthāgārehi itthiyo kesamassuṃ ohāretvā kāsāyāni vatthāni acchādetvā
mahāgovindaṃ brāhmaṇaṃ agārasmā anagāriyaṃ pabbajitaṃ anupabbajiṃsu. Tāya
sudaṃ, bho, parisāya parivuto mahāgovindo brāhmaṇo gāmanigamarājadhānīsu
cārikaṃ carati. Yaṃ kho pana, bho, tena samayena mahāgovindo brāhmaṇo gāmaṃ vā
nigamaṃ vā upasankamati, tattha rājāva hoti raññaṃ, brahmāva brāhmaṇānaṃ,
devatāva gahapatikānaṃ. Tena kho pana samayena manussā khipanti vā upakkhalanti
vā. Te evamāhaṃsu: "namatthu mahāgovindassa brāhmaṇassa, namatthu satta
purohitassā"ti.</p>

<p><span class="parno">95</span><a class="wp" id="wp59"></a>
<a id="p_7D_739" class="ms"></a>
<a class="msdiv" id="msdiv_327"></a>
Mahāgovindo, bho, brāhmaṇo mettāsahagatena cetasā ekaṃ disaṃ pharitvā vihāsi,
tathā dutiyaṃ, tathā tatiyaṃ, tathā catutthaṃ. Iti uddhamadho tiriyaṃ sabbadhi
sabbattatāya sabbāvantaṃ lokaṃ mettāsahagatena cetasā vipulena mahaggatena
appamāṇena averena abyāpajjena pharitvā vihāsi. Karuṇāsahagatena cetasā … pe  …
muditāsahagatena cetasā … pe … upekkhāsahagatena cetasā … pe … abyāpajjena
pharitvā vihāsi. Sāvakānañca brahmalokasahabyatāya maggaṃ desesi.</p>

<p><span class="parno">96</span><a class="wp" id="wp60"></a>
<a class="pts1" id="pts2.251"></a>
<a id="p_7D_740" class="ms"></a>
<a class="msdiv" id="msdiv_328"></a>
Ye kho pana, bho, tena samayena mahāgovindassa brāhmaṇassa sāvakā sabbenasabbaṃ
sāsanaṃ ājāniṃsu. Te kāyassa bhedā paraṃ maraṇā sugatiṃ brahmalokaṃ
upapajjiṃsu. Ye na sabbenasabbaṃ sāsanaṃ ājāniṃsu, te kāyassa bhedā paraṃ
maraṇā appekacce paranimmitavasavattīnaṃ devānaṃ sahabyataṃ upapajjiṃsu;
appekacce nimmānaratīnaṃ devānaṃ sahabyataṃ upapajjiṃsu; appekacce tusitānaṃ
devānaṃ sahabyataṃ upapajjiṃsu; appekacce yāmānaṃ devānaṃ sahabyataṃ
upapajjiṃsu; appekacce tāvatiṃsānaṃ devānaṃ sahabyataṃ upapajjiṃsu; appekacce
cātumahārājikānaṃ devānaṃ sahabyataṃ upapajjiṃsu; ye sabbanihīnaṃ kāyaṃ
paripūresuṃ te gandhabbakāyaṃ paripūresuṃ. Iti kho, <span class="var" title="pana (bj, s1-3, km, mr)" id="note360">bho</span>, sabbesaṃyeva tesaṃ
kulaputtānaṃ amoghā pabbajjā ahosi avañjhā saphalā saudrayā’ti. Sarati taṃ
bhagavā"ti?</p>

<p><span class="parno">97</span><a class="wp" id="wp61"></a>
<a id="p_7D_741" class="ms"></a>
<a class="msdiv" id="msdiv_329"></a>
"Sarāmahaṃ, pañcasikha. Ahaṃ tena samayena mahāgovindo brāhmaṇo ahosiṃ. Ahaṃ
tesaṃ sāvakānaṃ brahmalokasahabyatāya maggaṃ desesiṃ. Taṃ kho pana me,
pañcasikha, brahmacariyaṃ na nibbidāya na virāgāya na nirodhāya na upasamāya na
abhiññāya na sambodhāya na nibbānāya saṃvattati, yāvadeva brahmalokūpapattiyā.</p>

<p><span class="parno">98</span>
<a id="p_7D_742" class="ms"></a>
Idaṃ kho pana me, pañcasikha, brahmacariyaṃ ekantanibbidāya virāgāya nirodhāya
upasamāya abhiññāya sambodhāya nibbānāya saṃvattati. Katamañca taṃ, pañcasikha,
brahmacariyaṃ ekantanibbidāya virāgāya nirodhāya upasamāya abhiññāya sambodhāya
nibbānāya saṃvattati? Ayameva ariyo aṭṭhangiko maggo. Seyyathidaṃ—sammādiṭṭhi
sammāsankappo sammāvācā sammākammanto sammāājīvo sammāvāyāmo sammāsati
sammāsamādhi. Idaṃ kho taṃ, pañcasikha, brahmacariyaṃ ekantanibbidāya virāgāya
nirodhāya upasamāya abhiññāya sambodhāya nibbānāya saṃvattati.</p>

<p><span class="parno">99</span><a class="wp" id="wp62"></a>
<a class="pts1" id="pts2.252"></a>
<a id="p_7D_743" class="ms"></a>
<a class="msdiv" id="msdiv_330"></a>
Ye kho pana me, pañcasikha, sāvakā sabbenasabbaṃ sāsanaṃ ājānanti, te āsavānaṃ
khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā
sacchikatvā upasampajja viharanti; ye na sabbenasabbaṃ sāsanaṃ ājānanti, te
pañcannaṃ orambhāgiyānaṃ saṃyojanānaṃ parikkhayā opapātikā honti tattha
parinibbāyino anāvattidhammā tasmā lokā. Ye na sabbenasabbaṃ sāsanaṃ ājānanti,
appekacce tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmino
honti sakideva imaṃ lokaṃ āgantvā dukkhassantaṃ <span class="var" title="karonti (pts1)" id="note361">karissanti</span>. Ye na sabbenasabbaṃ
sāsanaṃ ājānanti, appekacce tiṇṇaṃ saṃyojanānaṃ parikkhayā sotāpannā honti
avinipātadhammā niyatā sambodhiparāyaṇā. Iti kho, pañcasikha, sabbesaṃyeva
imesaṃ kulaputtānaṃ amoghā <span class="var" title="pabbajā ahosi (mr)" id="note362">pabbajjā</span> avañjhā saphalā saudrayā"ti.</p>

<p><span class="parno">100</span>
<a id="p_7D_744" class="ms"></a>
Idamavoca bhagavā. Attamano pañcasikho gandhabbaputto bhagavato bhāsitaṃ
abhinanditvā anumoditvā bhagavantaṃ abhivādetvā padakkhiṇaṃ katvā
tatthevantaradhāyīti.</p>
<p class="endsutta">Mahāgovindasuttaṃ niṭṭhitaṃ chaṭṭhaṃ.</p>
</div>
</section>
<div id="nextprev"><a id="previous-sutta" href="./dn18.html"></a><a id="next-sutta" href="./dn20.html"></a></div>
</div>
<footer>
<div id="breadcrumbs">
<a href="../home/index.html">Home</a><a href="../dn/dn.html">Digha Nikaya</a>DN19: Mahāgovinda Sutta
</div>
<a id="bottom"></a>
</footer>
</div>
<script src="../js/footer.js"></script>
</body>
</html>
